标题,朝代,作者,体裁,内容
游王官谷,金,丁炜仁,五言律诗,策杖登山壁，幽泉下碧虚。细帘垂丈室，琼液泻方壶。峻石高飞雪，悬崖乱溅珠。此来无俗客，清气爽襟裾。
﻿渭水,金,刁白,五言律诗,渭水秋天白，骊山晚照红。行人迷古道，老马识新丰。霜雪满归鬓，乾坤犹转蓬。愁来成独酌，醉袖障西风。
﻿物质,金,刁白,五言律诗,物质方圆定，营营止自疲。鹤凫伤断续，鹏鴳失高卑。巧宦多成拙，徐行未必迟。可怜筝上雁，来往听人移。
﻿送花,金,刁白,七言绝句,纵横诗酒少年曾，老矣追欢谢不能。种出好花无用处，东邻乞与坐禅僧。
﻿雨后,金,元德明,五言律诗,十日山中雨，今朝见夕阳。乾坤觉清旷，草棘有辉光。竹影摇残滴，松声送晚凉。南窗聊自适，无用说羲皇。
﻿览镜,金,元德明,五言律诗,四十宜未老，年年添鬓丝。直教随牒去，也是挂冠时。台阁多新赋，山林有逸诗。悠然一尊酒，满酌不须辞。
﻿室人生朝,金,元德明,五言律诗,新酒清浑共，糟床洗盏尝。平时唯欲醉，此日重难忘。容服惭王霸，山林得孟光。白头翁与媪，万事听诸郎。
﻿山中秋夕,金,元德明,五言律诗,黄卷存馀习，青灯共晚凉。只知书味永，不觉鬓丝长。老桧千年物，幽兰一国香。平生陶靖节，此夕邈相望。
﻿秋暮王氏园亭,金,元德明,五言律诗,细径云林底，危亭涧水湄。秋先殒黄叶，寒未老红葵。嚼句幽禽答，寻花晚蝶随。无人共幽兴，思与野僧期。
﻿诗,金,元德明,五言律诗,少有吟诗癖，吟来欲白头。科名不肯换，家事几曾忧。含咀将谁语，研摩若自雠。百年閒伎俩，直到死时休。
﻿遣兴,金,元德明,五言律诗,张翰一杯酒，林逋千首诗。性惟便自适，材敢论时施。狡兔从三窟，鹪鹩分一枝。青山有佳色，只似往年时。
﻿发冀州留别恩禅师,金,元德明,五言律诗,诗拙非同社，情亲本故乡。共知成远别，且复暂相将。池古莲花净，窗深桧叶香。何时重携酒，来宿赞公房。
﻿灯下读林和靖诗,金,元德明,五言律诗,落叶落复落，清霜今几番。疏灯照茅屋，山月入颓垣。老爱寒花淡，幽嫌宿鸟喧。卷中林处士，相对两忘言。
﻿太原古城惠明寺塔秋望,金,元德明,七言律诗,西山万古壮陪京，一日汾流入废城。浩浩市声争晓集，畇畇原隰但秋耕。晋公老去诗仍在，越石亡来恨未平。千尺浮图暮烟底，瓦盆浊酒为谁倾。
﻿薄游同郝漕子玉赋,金,元德明,七言律诗,全晋山河百战场，登临历历见兴亡。夷居狵杂尤堪叹，霸气沈雄亦未量。石瓮烟霞诗秀润，骀祠风月酒淋浪。书生不是功名具，惭愧山翁问葛疆。
﻿寒食再游福田寺,金,元德明,七言律诗,春山寂寂掩禅扉，复岭盘盘入翠微。布袜青鞋供胜践，粥鱼斋鼓荐玄机。日烘幽径绿烟煖，风定晓枝红雨稀。曾是西堂读书客，不应啼鸟也催归。
﻿送张冀州致政还都,金,元德明,七言律诗,一札恩书下紫宸，东门祖道画图新。路人也解贤疏傅，河内犹思借寇恂。父子文章千载事，田园松菊自由身。玉京才过梨花节，灵沼行春莫厌频。
﻿春雪,金,元德明,七言律诗,几日韶华雪更侵，龙公试手本无心。寒留整整斜斜态，暖入融融泄泄阴。著柳直疑香絮重，拥阶还似落花深。前头桃李应无恙，剩破相如买赋金。
﻿观柘枝伎,金,元德明,七言律诗,腰鼓声乾揭画梁，綵云擎出柘枝娘。帘间飞燕时窥影，鉴里惊鸾易断肠。轻细不妨重晕锦，回旋还恐碎明珰。杖头白雨催花急，拂散春风两袖香。
﻿尊酒,金,元德明,五言绝句,土灰论远计，木石笑浮生。但有一尊酒，何须千载名。
﻿忆山中二绝句 其一 ,金,元德明,五言绝句,东寺留连饮，张园烂漫游。儿童望归路，一日几登楼。
﻿忆山中二绝句 其二 ,金,元德明,五言绝句,秋色山中好，山翁醉不回。不知篱下菊，霜后几丛开。
﻿山中雨后,金,元德明,五言绝句,绕屋湍声转，临崖老树摧。雷轰一雨去，云擘两山开。
﻿岁暮,金,元德明,五言绝句,蔌蔌霜力劲，沈沈山气冥。北风半夜起，吹动一天星。
﻿寄宗人彦达,金,元德明,七言绝句,杯酒无缘接旧欢，空将书尺问平安。要君知我诗成处，落日西风正倚阑。
﻿过凤皇山,金,元德明,七言绝句,凤皇闻说似天坛，北去南来马上看。想得松声满岩谷，秋风无际海波寒。
﻿瓶形岭早发,金,元德明,七言绝句,海云萧瑟雪花乾，人在羊肠百八盘。閒客不知名利苦，见时应作画中看。
﻿山园梨叶有青红相半者戏作一诗,金,元德明,七言绝句,霜轻霜重偶然中，一叶虽殊万叶同。不信世间閒草木，解随儿女作青红。
﻿贵公子咏,金,元德明,七言绝句,高堂红烛鼓声齐，舞遍纤腰月未西。一曲缠头一双锦，骅骝空自惜障泥。
﻿莲叶观音恩禅师所藏同路宣叔赋,金,元德明,七言绝句,瑞相分明一叶中，华严性海共圆通。补陀自有丹青变，画史区区可得工。
﻿观西岩张永淳画雁,金,元德明,七言绝句,惨淡经营下笔难，画成不似卷中看。知君连夜江湖梦，折苇萧萧沙水寒。
﻿雪行,金,元德明,七言绝句,五更驴背满靴霜，残雪离离草树荒。身在景中无句写，错教人比孟襄阳。
﻿龙眠画马,金,元德明,七言绝句,骊黄求马世皆然，灭没存亡自一天。当日盐车人不识，只今空向画中传。
﻿楸树,金,元德明,七言绝句,道边楸树老龙形，社酒浇来渐有灵。只恐等閒风雨夜，怒随雷电上青冥。
﻿七夕,金,元德明,七言绝句,天河唯有鹊桥通，万劫欢缘一瞬中。惆怅五更仙驭远，寂寥云幄掩秋风。
﻿桃源行,金,元德明,古风,山中三月山桃开，红霞烂漫无边涯。山家藏春藏不得，落花流水人间来。忆昔携家窜岩谷，秦人半向长城哭。回头尘土失咸阳，矰弋徒劳羡鸿鹄。冬裘夏葛存大朴，小国寡民皆乐俗。昼永垣篱鸡犬閒，春晴门巷桑榆绿。渔郎偶到本无心，仙境何缘得重寻。今日武陵图上看，唯见云林深复深。
﻿送德温同舍赴帘试,金,元德明,古风,太常侍祠水苍佩，内相夜下金莲烛。皇家结网未曾疏，亦有佳人在空谷。一从唐赋变辽律，仰视折杨犹雅曲。云台勋业一青衫，被发操戈踵相属。筋疲力涸仅乃得，墨水一升凡几辱。英雄俛首入彀中，举世悉然非子独。子家口众亲又老，岁月旨甘须寸禄。荐书闻说过南宫，冷暖人情到僮仆。我初与子偕计吏，人后人前随碌碌。不惭齐客售鼓瑟，颇为荆人悲献玉。一诗今日送君行，万里秋风看鸿鹄。功名前路知不免，鸡黍后期良未卜。锦标无用咤龙头，帛书且当传雁足。
﻿榴华,金,元德明,古风,山茶赤黄桃绛白，戎葵米囊不入格。庭中忽见安石榴，叹息花中有真色。生红一撮掌中看，模写虽工更觉难。诗到黄州隔千里，画家辛苦费铅丹。
﻿家园假山,金,元德明,古风,八尺飞来峰，苍然立于独。细看甲乙字，疑是平泉族。山非一草石，见石山亦足。便恐东岫云，来我檐下宿。今朝凿盆池，明朝种松菊。自笑住山人，何时返岩谷。
﻿同侯子晋赋雁,金,元德明,古风,沈沈江浦云，浩浩朔漠雪。微生几寒暑，翅老飞欲折。楼中见新过，夕照送明灭。欹枕数声来，疏窗耿残月。悲鸣或天性，南北随所惬。谁念孤旅人，年年为愁绝。
﻿寒林图为侯子晋赋,金,元德明,古风,川光茫茫风景暮，一雪无情天地素。长安闭门千万家，亦有行人踏长路。新丰烟火灞桥水，画史工作荒寒趣。雪中故事知几何，偏识诗翁忍寒处。君不见淮西城下鹅鹳鸣，官军夜斫吴家营。只如党家粗俗亦不恶，银烛金荷天未明。拈出雪诗三十韵，蹇驴席帽可怜生。
﻿赠答彦文相过之什,金,元德明,古风,剥啄谁叩门，开门得吾友。握手一大笑，慰我离群久。之子富才具，事业可力取。瞻望青松姿，衰迟愧蒲柳。金闺满鸳鹭，什伯自为偶。寂莫林野人，过从但邻叟。盘餐无兼味，笋蕨才适口。穷达俱偶然，相逢且杯酒。
﻿枕上,金,元德明,古风,往时见白发，谈笑轻岁月。谁谓明镜里，萧萧不胜镊。山林蹉跎久，世虑初未绝。触物重兴怀，忽忽不自惬。遭逢有奇耦，才用随巧拙。如何杜陵叟，自比稷与契。茫茫拊尘编，何时卒吾业。
﻿谢张使君梦弼馈春肉,金,元德明,古风,牙猪肋厚一尺玉，盐花入深蒸脱骨。韭芽蓼甲春满盘，走送茅斋慰幽独。山人食贫才一粥，几被艾生嘲苜蓿。食前方丈非素怀，颇忆悬貆绕高屋。呼来邻叟共一饱，为说使君方继肉。饥民待哺今几家，无策赞君惭此腹。区区一肉见歌咏，说食书生良未足。却愁今夕梦寐间，有物踏破园蔬绿。
﻿仙鸡诗,金,元德明,古风,老雄健斗夸擅场，韩郎抱归神色扬。岂知黠儿出徼倖，毒手一发不得妨。毳毛散洒尚可养，利嘴一哆何由张。青囊道人何许来，自言救药吾有方。垂髯噀水濯残血，半喙随手生新黄。筠笼半开闻腷膊，草冠已往徒惊忙。神仙世有宁虚荒，惜哉诡激不可量。世人鸷勇天且劓，况于物也资强梁。敷荣枯蘖变金石，未若与世针膏肓。何须变化示狡狯，知君办作淮南王。蓬莱东望云茫茫，爱而不见心为狂。刀圭不愿换凡骨，且欲共醉无何乡。
﻿从赵敷道觅石榴,金,元德明,古风,仙人囊中五色露，得种昔与蒲桃俱。猩猩染花开五月，已觉秋实悬庭除。张园一酸齿欲裂，君家两株蜜不如。竹马儿童厌梨栗，绿囊聊为剥红珠。
﻿好事近 次蔡丞相韵首倡,金,元德明,词,梦破打门声，有客袖携团月。唤起玉川高兴，煮松檐晴雪。蓬莱千古一清风，人境两超绝。觉我胸中黄卷，被春云香彻。
﻿六言,金,元德明,六言诗,北阙三台五省，东山万壑千岩。琴书中有真味，风月外无多谈。
﻿红梅,金,元日能,七言绝句,天上琼儿白玉肌，吴妆略约更相宜。认桃辨杏由君眼，自有溪风山月知。
﻿老树,金,元好问,五言律诗,老树高留叶，寒藤细作花。沙平时泊雁，野迥已攒鸦。旋食秋看尽，行吟日又斜。干戈正飘忽，不用苦思家。
﻿阳翟道中,金,元好问,五言律诗,长路伶俜里，羁怀苍莽中。千山分晚照，万籁入秋风。频见参旗缩，虚传朔幕空。故园归未得，细问北来鸿。
﻿太室同希颜赋,金,元好问,五言律诗,壮矣崧维岳，盘盘上窈冥。中天瞻巨镇，元气有遗形。雨入秦川黑，云开楚岫青。鳌掀一柱在，万古压坤灵。
﻿送登封张令西上,金,元好问,五言律诗,罢县人称屈，悠悠复此行。渭城秋雁到，秦岭暮云平。道路衣从典，风尘剑已鸣。山西多侠客，莫说是书生。
﻿送曹吉甫兼及通甫,金,元好问,五言律诗,意气羡君豪，怜君屈骑曹。安能事笔砚，且复混弓刀。风雪貂裘暗，关山马骨高。南飞见鸿雁，应为惜哀劳。
﻿胜概,金,元好问,五言律诗,胜概烟尘外，新诗杖屦间。偶随流水去，澹与暮云还。吾道三缄口，时情一解颜。从今便高卧，已负半生閒。
﻿少室南原,金,元好问,五言律诗,地僻人烟断，山深鸟语哗。清溪鸣石齿，暖日长藤芽。绿映高低树，红迷远近花。林间见鸡犬，直拟是仙家。
﻿落魄,金,元好问,五言律诗,落魄宜多病，艰危更百忧。雨声孤馆夜，草色故园秋。行役鱼赪尾，归期乌白头。中州遂南北，残息付悠悠。
﻿长寿新居,金,元好问,五言律诗,地古村墟迥，川回县郭斜。蒲池馀老节，菊水引新芽。卜筑欣成趣，归耕觉有涯。迎门顾儿女，今日是山家。
﻿短日,金,元好问,五言律诗,短日砧声急，重云雁影深。风霜侵晚节，天地入归心。零落沟中断，酸嘶爨下音。五年朝与夕，清血几沾襟。
﻿送杨次公兼简秦彦容李天成,金,元好问,五言律诗,海国山如染，云堆草易荒。时危频虎穴，路绝更羊肠。吊影双蓬鬓，携家一药囊。殷勤秦与李，无惜借馀光。
﻿十二月六日二首 其一 ,金,元好问,五言律诗,伥鬼跳梁久，群雄结构牢。天机不可料，世网若为逃。白骨丁男尽，黄金甲第高。阊门隔九虎，休续楚臣骚。
﻿十二月六日二首 其二 ,金,元好问,五言律诗,海内兵犹满，天涯岁又新。龙移失鱼鳖，日食斗麒麟。草棘荒山雪，烟花故国春。聊城今夜月，愁绝未归人。
﻿倪庄中秋,金,元好问,五言律诗,强饭日逾瘦，裌衣秋已寒。儿童漫相忆，行路岂知难。露气入茅屋，溪声喧石滩。山中夜来月，到晓不曾看。
﻿阳兴砦,金,元好问,五言律诗,乱石通樵径，重冈拥戍城。山川带淳朴，鸡犬见升平。雨烂沙仍软，秋偏气自清。年年避营马，几向此中行。
﻿聚仙台夜饮,金,元好问,五言律诗,永夜留欢席，高怀远市尘。月凉衣有露，风细酒生鳞。乡社情亲旧，仙台姓字新。殷勤诗卷在，长记坐中人。
﻿九月晦日王村道中,金,元好问,五言律诗,水涸沙仍湿，霜馀草更幽。烟光藏落景，山骨露清秋。坐食知何益，行吟只自愁。随阳见鸿雁，三叹惜淹留。
﻿十月四日往关南,金,元好问,五言律诗,行路见新月，独行还独谣。劳生尘衮衮，晚色鬓萧萧。野旷无遗穗，林疏有堕樵。回头麦山岭，更觉马蹄遥。
﻿和仲梁,金,元好问,五言律诗,林影兼秋薄，云阴带晚凉。石潭鱼近藻，沙渚雁留霜。笑语无长路，登临岂异乡。一尊堪共醉，惜不是重阳。
﻿感事,金,元好问,五言律诗,壮事本无取，老谋何所成？人皆传已死，吾亦厌馀生。潦倒封侯骨，淹留混俗情。百年堪一笑，辛苦惜虚名。
﻿同冀文明秀山行,金,元好问,五言律诗,暮景披横幅，山间二老同。云如愁戍苦，雪亦笑诗穷。古木冻欲折，断崖行复通。从今胡谷梦，时到水声中。
﻿庚子三月十日作,金,元好问,五言律诗,残梦忘书帙，馀寒殢酒杯。青铜元懒照，白纻更宽裁。水际时独往，花边知几回。殷勤双语燕，应自谢家来。
﻿八月并州雁,金,元好问,五言律诗,八月并州雁，清汾照旅群。一声惊晚笛，数点入秋云。灭没楼中见，哀劳枕畔闻。南来还北去，无计得随君。
﻿甲寅十二月四日出镇阳寄宰鲁伯,金,元好问,五言律诗,滹水晓光动，灞桥诗境同。冲寒骑瘦马，认影识衰翁。长路风声里，孤城雪意中。回头歌笑处，凄绝意何穷。
﻿乙卯十一月往镇州,金,元好问,五言律诗,村静鸟声乐，山低雁影遥。野阴时滉朗，冷雨只飘萧。涉远心先倦，冲寒酒易消。红尘忘南北，渺渺见长桥。
﻿同姚公茂徐沟道中联句,金,元好问,五言律诗,路转川涂阔，天低雨气昏。绵山连汉垒，汾水入并门。来往频鞍马，登临负酒樽。联诗强一笑，凄绝恐销魂。
﻿月观追和邓州相公席上韵,金,元好问,五言律诗,月观知名旧，池亭发兴偏。露凉惊夜鹤，风细咽秋蝉。绿泛兵厨酒，红依幕府莲。无缘逐清景，空羡饮中仙。
﻿方城道中怀山中幽居,金,元好问,五言律诗,技拙违时用，年饥与食谋。江山贫士叹，日月贾胡留。楚客频招隐，文园故倦游。衡门足幽事，还我北窗秋。
﻿阳泉栖云道院,金,元好问,五言律诗,方外复方外，翛然心迹清。开窗纳山影，推枕得溪声。川路远谁到，石田平可耕。霜林不嫌客，留看锦峥嵘。
﻿甲午除夜,金,元好问,七言律诗,暗中人事忽推迁，坐守寒灰望复燃。已恨太官余曲饼，争教汉水入胶船？神功圣德三千牍，大定明昌五十年。甲子两周今日尽，空将衰泪洒吴天。
﻿过诗人李长源故居,金,元好问,七言律诗,楚些招魂自往年，明珠真见抵深渊。巨鳌有铒虽堪钓，怒虎无情可重编。千丈豪气天也妒，七言诗好世空传。伤心鹦鹉洲边泪，却望西山一泫然。
﻿别程女,金,元好问,七言律诗,芸斋淅淅掩霜寒，别酒青灯语夜阑。生女便知聊寄托，中年尤觉感悲欢。松间小草栽培稳，掌上明珠弃掷难。明日缑山东畔路，野夫怀抱若为宽？
﻿晋溪,金,元好问,七言律诗,石蹬云松著色屏，岸花汀草展江亭。青瑶叠甃通悬瓮，白玉双龙掣迅霆。地脉何尝间今昔，尾闾真解泄沧溟。乾坤一雨兵尘了，好就川妃问乞灵。评注（点击查看或隐藏评注）
﻿雁门关外,金,元好问,七言律诗,四海于今正一家，生民何处不桑麻。重关独居千寻岭，深夏犹飞六出花。云暗白杨连马邑，天围青冢渺龙沙。凭高吊古情无尽，空对西风数去鸦。评注（点击查看或隐藏评注）
﻿咏怀,金,元好问,七言律诗,凉叶萧萧散雨声，虚堂淅淅掩霜清。黄华自与西风约，白发先从远客生。吟似候虫秋更苦，梦和寒鹊夜频惊。何时石岭关头路？一望家山眼暂明。
﻿帝城,金,元好问,七言律诗,帝城西下望孤云，半废晨昏愧此身。世俗但知从仕乐，书生只合在家贫。悠悠未了三千牍，碌碌翻随十九人。预遣儿书报归日，安排鸡黍约比邻。
﻿仆射陂醉归即事,金,元好问,七言律诗,多生曾得江湖乐，每见陂塘觉眼明。诗酒共寻前日约，风阴新自夜来晴。春波澹澹沙鸟没，野色荒荒烟树平。醉踏扁舟浩歌起，不须红袖出重城。
﻿春日,金,元好问,七言律诗,里社春盘巧欲争，裁红晕碧助春情。忽惊此日仍为客，却想当年似隔生。贫里齑盐怜节物，乱来歌吹失欢声。南州剩有还乡伴，戎马何时道路清。
﻿横波亭为青口帅赋,金,元好问,七言律诗,孤亭突兀插飞流，气压元龙百尺楼。万里风涛接瀛海，千年豪杰壮山丘。疏星澹月鱼龙夜，老木清霜鸿雁秋。倚剑长歌一杯酒，浮云西北是神州。
﻿野菊，座主閒閒公命作 其一 ,金,元好问,七言律诗,柴桑人去已千年，细菊班班也自圆。共爱鲜明照秋色，争教狼藉卧疏烟。荒畦断垄新霜后，瘦蝶寒螀晚景前。只恐春丛笑迟暮，题诗端为发幽妍。
﻿野菊，座主閒閒公命作 其二 ,金,元好问,七言律诗,晚景萧疏画不成，晚花作意出繁英。鲜明独向霜露见，烂熳�随蒿艾生。南国骚人知有待，西风蝴蝶更多情。南山正在悠然处，安得芳樽与细倾。
﻿叶县雨中,金,元好问,七言律诗,春旱连延入麦秋，今朝一雨散千忧。龙公有力回枯槁，客子何心叹滞留。多稼即看连楚泽，归云应亦到崧丘。兵尘浩荡乾坤满，未厌明河拂地流。
﻿颍亭,金,元好问,七言律诗,颍上风烟天地回，颍亭孤赏亦悠哉。春风碧水双鸥静，落日青山万马来。胜概销沈几今昔，中年登览足悲哀。远游拟续骚人赋，所惜匆匆无酒杯。
﻿昆阳二首 其一 ,金,元好问,七言律诗,古木荒烟集暮鸦，高城落日隐悲笳。并州倦客初投迹，楚泽寒梅又过花。满眼旌旗惊世路，闭门风雪羡山家。忘忧只有清尊在，暂为红尘拂鬓华。
﻿昆阳二首 其二 ,金,元好问,七言律诗,去日黄花半未开，南来忽复见寒梅。淹留岁月无馀物，料理尘埃有此杯。老马长途良惫矣，白鸥春水亦悠哉！商馀说有沧洲趣，早晚乾坤入钓台。
﻿山中寒食,金,元好问,七言律诗,小雨班班浥曙烟，平林簇簇点晴川。清明寒食连三月，颍水崧山又一年。乐事渐随花共减，归心长与雁相先。平生最有登临兴，百感中来只慨然。
﻿楚汉战处,金,元好问,七言律诗,虎掷龙挐不两存，当年曾此赌乾坤。一时豪杰多行阵，万古山河自壁门。原野犹应厌膏血，风云长遣动心魂。成名竖子知谁谓？拟唤狂生与细论。
﻿后湾别业,金,元好问,七言律诗,薄云晴日烂烘春，高柳清风便可人。一饱本无华屋念，百年今见老农身。童童翠盖桑初合，滟滟苍波麦已匀。便与溪塘作盟约，不应重遣濯缨尘。
﻿寄钦用,金,元好问,七言律诗,憔悴京华苜蓿盘，南山归兴夜漫漫。长门有赋人谁买？坐榻无毡客亦寒。虫臂偶然烦造物，獐头何者亦求官。故人东望应相笑，世路羊肠乃尔难。
﻿内乡县斋书事,金,元好问,七言律诗,吏散公庭夜已分，寸心牢落百忧熏。催科无政堪书考，出粟何人与佐军。饥鼠绕床如欲语，惊乌啼月不堪闻。扁舟未得沧浪去，惭愧舂陵老使君。
﻿被檄夜赴邓州幕府,金,元好问,七言律诗,幕府文书鸟羽轻，敝裘羸马月三更。未能免俗私自笑，岂不怀归官有程。十里陂塘春鸭闹，一川桑柘晚烟平。此生只合田间老，谁遣春官识姓名。
﻿除夜,金,元好问,七言律诗,一灯明暗夜如何，梦寐衡门在涧阿。物外烟霞玉华远，花时车马洛阳多。折腰真有陶潜兴，扣角空传宁戚歌。三十七年今日过，可怜出处两蹉跎。
﻿刘光甫内乡新居,金,元好问,七言律诗,廌冠平日凛秋霜，老去声名只闭藏。父老渐来同保社，儿童久已爱文章。蔬随隙地皆成圃，竹放新梢欲过墙。为向长安旧游道，世间元有北窗凉。
﻿西斋夜宴,金,元好问,七言律诗,飘零无物慰天涯，酒伴相逢饮倍加。误谬君当略彭泽，回旋我亦笑长沙。金钗翠亸迎春髻，银烛光摇半夜花。只欠东山游录事，不来坚坐看纷哗。
﻿出山,金,元好问,七言律诗,松门石径静无关，布袜青鞋几往还。少日漫思为世用，中年直欲伴僧闲。尘埃长路仍回首，升斗微官亦强颜。休道西山不留客，数峰如画暮云间。
﻿石门,金,元好问,七言律诗,两崖悬绝倚山垠，草径低迷劣可分。潭影乍从明处见，竹香偏向静中闻。石林万古不知暑，茅屋四邻惟有云。曳杖行歌羡樵叟，此生何计得随君。
﻿雨后丹凤门登眺,金,元好问,七言律诗,绛阙遥天霁景开，金明高树晚风回。长虹下饮海欲竭，老雁叫云秋更哀。劫火有时归变灭，神嵩何计得飞来。穷途自觉无多泪，莫傍残阳望吹台。
﻿怀秋林别业,金,元好问,七言律诗,茅屋萧萧淅水滨，岂知身属洛阳尘。一家风雪何年尽，二顷田园入梦频。高树有巢鸠笑拙，空墙无穴鼠嫌贫。西南遥望肠堪断，自古虚名只误人。
﻿岐阳三首 其一 ,金,元好问,七言律诗,突骑连营鸟不飞，北风浩浩发阴机。三秦形胜无今古，千里传闻果是非。偃蹇鲸鲵人海涸，分明蛇犬铁山围。穷途老阮无奇策，空望岐阳泪满衣。
﻿岐阳三首 其二 ,金,元好问,七言律诗,百二关河草木横，十年戎马暗秦京。岐阳西望无来信，陇水东流闻哭声。野蔓有情萦战骨，残阳何意照空城。从谁细向苍苍问，争遣蚩尤作五兵。
﻿岐阳三首 其三 ,金,元好问,七言律诗,眈眈九虎护秦关，懦楚孱齐几上看。禹贡土田推陆海，汉家封檄自天山。北风猎猎悲笳发，渭水萧萧战骨寒。三十六峰长剑在，倚天仙掌惜空闲。
﻿癸巳四月二十九日出京,金,元好问,七言律诗,塞外初捐宴赐金，当时南牧已骎骎。只知灞上真儿戏，谁谓神州竟陆沈。华表鹤来应有语，铜盘人去亦何心。兴亡谁识天公意？留著青城阅古今。
﻿喜李彦深过聊城,金,元好问,七言律诗,围城十月鬼为邻，异县相逢白发新。恨我不如南去雁，羡君独是北归人。言诗匡鼎功名薄，去国虞翻骨相屯。老眼天公只如此，穷途无用说悲辛。
﻿壬辰十二月车驾东狩后即事五首 其一 ,金,元好问,七言律诗,翠被匆匆见执鞭，戴盆郁郁梦瞻天。只知河朔归铜马，又说台城堕纸鸢。血肉正应皇极数，衣冠不及广明年。何时真得携家去，万里秋风一钓船。
﻿壬辰十二月车驾东狩后即事五首 其二 ,金,元好问,七言律诗,惨澹龙蛇日斗争，干戈真欲尽生灵。高原水出山河改，战地风来草木腥。精卫有冤填瀚海，包胥无泪哭秦庭。并州豪杰知谁在？莫拟分军下井陉。
﻿壬辰十二月车驾东狩后即事五首 其三 ,金,元好问,七言律诗,郁郁围城度两年，愁肠饥火日相煎。焦头无客知移突，曳足何人与共船。白骨又多兵死鬼，青山元有地行仙。西南三月音书绝，落日孤云望眼穿。
﻿壬辰十二月车驾东狩后即事五首 其四 ,金,元好问,七言律诗,万里荆襄入战尘，汴州门外即荆榛。蛟龙岂是池中物，虮虱空悲地上臣。乔木他年怀故国，野烟何处望行人？秋风不用吹华发，沧海横流要此身。
﻿壬辰十二月车驾东狩后即事五首 其五 ,金,元好问,七言律诗,五云宫阙露盘秋，银汉无声桂树稠。复道渐看连上苑，戈船仍拟下扬州。曲中青冢传新怨，梦里华胥失旧游。去去江南庾开府，凤凰楼畔莫回头。
﻿与张杜饮,金,元好问,七言律诗,故人寥落晓天星，异县相逢觉眼明。世事且休论向日，酒尊聊喜似承平。山公倒载群儿笑，焦遂高谈四座惊。轰醉春风一千日，愁城从此不能兵。
﻿秋夕,金,元好问,七言律诗,小簟凉多睡思清，一窗风雨送秋声。频年但觉貂裘敝，万古何曾马角生。寄食且依严尹幕，附书谁住邓州城？洗愁欲问东家酒，恨杀寒鸡不肯鸣。
﻿梦归,金,元好问,七言律诗,憔悴南冠一楚囚，归心江汉日东流。青山历历乡国梦，黄叶萧萧风雨秋。贫里有诗工作祟，乱来无泪可供愁。残年兄弟相逢在，随分齑盐万事休。
﻿淮右,金,元好问,七言律诗,淮右城池几处存，宋州新事不堪论。辅车谩欲通吴会，突骑谁当捣蓟门。细水浮花归别涧，断云含雨入孤村。空馀韩偓伤时泪，留与累臣一断魂。
﻿秋夜,金,元好问,七言律诗,九死馀生气息存，萧条门巷似荒村。春雷谩说惊坯户，皎日何曾入覆盆。济水有情添别泪，吴云无梦寄归魂。百年世事兼身事，尊酒何人与细论！
﻿乙未正月九日立春,金,元好问,七言律诗,十度新正九处家，今年痴坐转堪嗟。一冬残雪不肯尽，连日苦阴殊未涯。重碧总誇燕市酒，小红谁记上林花？残魂零落今无几，乞与春风恼鬓华。
﻿三仙祠,金,元好问,七言律诗,三仙祠下往来频，憔悴征衫满路尘。箫鼓未休寒食酒，樵苏时见旧都人。吹残芳树红仍在，展放平田绿已匀。西北并州隔千里，几时还我故乡春。
﻿送辅之仲庸还大梁,金,元好问,七言律诗,骅骝争道渺翩翩，谁遗风尘失壮年。四壁旧闻悬磬宅，一囊今有卖书钱。淋浪别酒青灯夜，灭没孤帆落照边。想得还家过春半，故都乔木满苍烟。
﻿眼中,金,元好问,七言律诗,眼中时事益纷然，拥被寒窗夜不眠。骨肉他乡各异县，衣冠今日是何年？枯槐聚蚁无多地，秋水鸣蛙自一天。何处青山隔尘土？一庵吾欲送华颠。
﻿寄钦止李兄,金,元好问,七言律诗,征车南北转秋蓬，关塞相望两秃翁。衮衮便当随世路，悠悠难复倚天公。铜驼荆棘千年后，金马衣冠一梦中。尊酒云州古城下，几时携手哭春风。
﻿镇州与文举百一饮,金,元好问,七言律诗,翁仲遗墟草棘秋，苍龙双阙记神州。只知终老归唐土，忽漫相逢是楚囚。日月尽随天北转，古今谁见海西流？眼中二老风流在，一醉从教万事休。
﻿怀州子城晚望少室,金,元好问,七言律诗,河外青山展卧屏，并州孤客倚高城。十年旧隐抛何处？一片伤心画不成。谷口暮云知郑重，林梢残照故分明。洛阳见说兵犹满，半夜悲歌意未平。
﻿卫州感事二首 其一 ,金,元好问,七言律诗,神龙失水困蜉蝣，一舸仓皇入宋州。紫气已沈牛斗夜，白云空望帝乡秋。劫前宝地三千界，梦里琼枝十二楼。欲就长河问遗事？悠悠东注不还流。
﻿卫州感事二首 其二 ,金,元好问,七言律诗,白塔亭亭古佛祠，往年曾此走京师。不知江令还家日，何似湘累去国时。离合兴亡遽如此，凄迟零落竟安之！太行千里青如染，落日阑干有所思。
﻿羊肠坂,金,元好问,七言律诗,浩荡云山直北看，凌兢羸马不胜鞍。老来行路先愁远，贫里辞家更觉难。衣上风沙叹憔悴，梦中灯火忆团圞。凭谁为报东州信？今在羊肠百八盘。
﻿望崧少二首 其一 ,金,元好问,七言律诗,崧少飞来昆阆山，山家茅屋翠微间。鸡豚乡社相劳苦，花木禅房时往还。结习尚馀三宿恋，残年多负半生閒。长河一苇人千里，望断西城碧玉环。
﻿望崧少二首 其二 ,金,元好问,七言律诗,饮鹤池边万木稠，养龙崖上五峰秋。藤垂绝壁云添润，涧落哀湍雪共流。田父占年惊玉旆，诗仙留迹叹昆丘。西风落日山阳道，空对红尘忆旧游。
﻿太原,金,元好问,七言律诗,梦里乡关春复秋，眼明今得见并州。古来全晋非无策，乱后清汾空自流。南渡衣冠几人在？西山薇蕨此生休。十年弄笔文昌府，争信中朝有楚囚。
﻿野谷道中怀昭禅师,金,元好问,七言律诗,行行汾沁欲分疆，渐喜人声挟两乡。野谷青山空自绕，金城白塔已相望。汤翻豆饼银丝滑，油点茶心雪蕊香。说向阿师应被笑，人生生处果难忘。
﻿外家南寺,金,元好问,七言律诗,郁郁楸梧动晚烟，一庭风露觉秋偏。眼中高岸移深谷，愁里残阳更乱蝉。去国衣冠有今日，外家梨栗记当年。白头来往人间遍，依旧僧窗借榻眠。
﻿寄杨飞卿,金,元好问,七言律诗,客梦悠悠信转蓬，藜床殷殷动晨钟。西风白发三千丈，故国青山一万重。沙水有情留过雁，乾坤多事泣秋虫。三间老屋知何处，惭愧云间陆士龙。
﻿再到新卫,金,元好问,七言律诗,蝗旱相仍岁已荒，伶俜十口值还乡。空令姓字喧时辈，不救饥寒趋路傍。行帐马嘶尘澒洞，空村人去雨淋浪。河平千里筋骸尽，更欲驱车上太行。
﻿别冠氏诸人,金,元好问,七言律诗,东舍茶浑酒味新，西城红艳杏园春。衣冠会集今为盛，里社追随分更亲。分手共伤千里别，低眉常愧六年贫。他时细数平原客，看到还乡第几人？
﻿四哀诗李钦叔,金,元好问,七言律诗,赤县神州坐陆沈，金汤非粟祸侵寻。当官避事平生耻，视死如归社稷心。文采是人知子重，交朋无我与君深。悲来不待山阳笛，一忆同衾泪满襟。
﻿冀京父,金,元好问,七言律诗,先公藻鉴识终童，曾拔昆山玉一峰。不见连城沽白璧，早闻烈火燎黄琮。重围急变纷纷口，九地忠魂耿耿胸。欲吊南云无觅处，士林能不泣相逢。
﻿李长源,金,元好问,七言律诗,冀都事死东州祸，李翰林亡陕府兵。方为骚人笺楚些，更禁书客堕秦坑。石苞本不容孙楚，黄祖安能贷祢衡！同甲四人三横霣，此身虽在亦堪惊。
﻿王仲泽,金,元好问,七言律诗,太学声华弱冠驰，青云岐路九霄飞。上前论事龙颜喜，幕下筹边犬吠稀。壮志相如头碎柱，赤心嵇绍血沾衣。从来圣牍褒忠义，谁为幽魂一发挥。
﻿杏花二首 其一 ,金,元好问,七言律诗,芳树春融绛蜡凝，春风寂寞掩柴荆。画眉卢女娇无奈，龋齿孙娘笑不成。已怕宿妆添蝶粉，更堪暖蕊闹蜂声。一般疏影黄昏月，独爱寒梅恐未平。
﻿杏花二首 其二 ,金,元好问,七言律诗,一穗芦鞭一穗尘，西园红艳眼中新。帽檐分去家家喜，酒面飞来片片春。梅柳几曾同故事，樱桃才得缀芳辰。荒城此日肠堪断，老�探花筵上人。
﻿赋南中杨生玉泉墨,金,元好问,七言律诗,万灶玄珠一唾轻，客卿新以玉泉名。御团更觉香为累，冷剂休誇漆点成。涴袖秦郎无藉在，画眉张遇可怜生。晴窗弄笔人今老，孤负松风入砚声。
﻿赤石谷,金,元好问,七言律诗,林罅阴崖雾杳冥，石根寒溜玉玎玲。云来朔漠疑秋早，山近清凉觉地灵。静爱鸟声存野调，闹嫌人迹带尘腥。南台说有金银气，可是并汾处士星。
﻿亭同麻知几赋,金,元好问,七言律诗,零落栖迟复此游，一尊聊得散羁愁。天围平野莽无际，水绕孤城閒不流。柳意渐回淮浦暖，雁声仍带塞门秋。登高望远令人起，欲买烟波无钓舟。
﻿过应州,金,元好问,七言律诗,平野风埃接戍楼，边城三月似穷秋。人家土屋才容膝，驿路旃车不断头。随俗未甘尝马湩，敌寒直欲御羊裘。十年紫禁烟花绕，此日云山是应州。
﻿感事,金,元好问,七言律诗,富贵何曾润髑髅，直须淅米向矛头。血雠此日逢三怨，风鉴生平备九流。瓢饮不甘颜巷乐，市钳真有楚人忧。世间安得如川酒，力士铛头醉死休。
﻿感兴,金,元好问,七言律诗,倚梯从昔望烟霄，七叶何人竟珥貂。道路常教车历鹿，功名唯有鬓飘萧。勤如韩子初无补，晚似冯公岂见招。五十三年等閒里，一窗风叶雨潇潇。
﻿紫牡丹,金,元好问,七言律诗,梦里华胥失玉京，小阑春事自升平。只缘造物偏留意，须信凡花浪得名。蜀锦浪淘添色重，御炉风细觉香清。金刀一剪肠堪断，绿鬓刘郎半白生。
﻿出都二首 其一 ,金,元好问,七言律诗,汉宫曾动伯鸾歌，事去英雄可奈何。但见觚棱上金爵，岂知荆棘卧铜驼。神仙不到秋风客，富贵空悲春梦婆。行过卢沟重回首，凤城平日五云多。
﻿出都二首 其二 ,金,元好问,七言律诗,历历兴亡败局棋，登临疑梦复疑非。断霞落日天无尽，老树遗台秋更悲。沧海忽惊龙穴露，广寒犹想凤笙归。从教尽刬琼华了，留在西山尽泪垂。
﻿洛阳,金,元好问,七言律诗,千年河岳控喉襟，一日神州见陆沈。已为操琴感衰涕，更须同辇梦秋衾。城头大匠论蒸土，地底中郎待摸金。拟就天公问翻复，蒿莱丹碧果何心。
﻿甲辰三月旦日以后杂诗二首 其一 ,金,元好问,七言律诗,濈濈猩红闹晓晴，攒头真似与春争。舒开杨柳聊相映，瘦杀寒梅枉自清。粉艳低回工作态，绛唇寂寞独含情。画图只爱残妆好，未信徐郎解写生。
﻿甲辰三月旦日以后杂诗二首 其二 ,金,元好问,七言律诗,密雾轻尘细洒匀，绿云红雪一番新。风光烂熳供欢席，酒味清醇似主人。落落湖山如有喜，欣欣鱼鸟亦相亲。新诗写入奚奴锦，从此他乡不算春。
﻿为邓人作诗,金,元好问,七言律诗,再见州人本不期，相留相挽忍相违。携盘渭水空流涕，种柳金陵已合围。事去恍疑春梦过，眼明还似故乡归。题诗未要题名字，今是中原一布衣。
﻿赠张主簿伟,金,元好问,七言律诗,江岸坟荒草棘秋，朱阳南下重君忧。弓刀近塞人烟少，林壑经霜虎迹稠。究竟畏途知有渐，激昂高义报无由。从今弟侄通家了，莫向瓜田认故侯。
﻿寄刘继先,金,元好问,七言律诗,清霜茅屋耿无眠，坐忆分携一慨然。楚客登临动归兴，谢公哀乐感中年。凄凉古驿人烟外，迤逦荒山雪意边。千树春风水杨柳，待君同系晋溪船。
﻿寄荅商孟卿,金,元好问,七言律诗,窈渺朱弦寂寞心，得诗何啻得黄金。冷猿挂梦山月暝，老雁叫群江渚深。异县五年仍隔阔，荒城连日想登临。书来且只平安了，拨触离愁恐不禁。
﻿十一月五日暂往西张,金,元好问,七言律诗,城隈细路入沙汀，絮帽冲风日再经。岁歉村虚更荒恶，穷冬人影亦伶俜。林烟漠漠鸦边暗，山骨棱棱雪外青。四十年来此寒苦，冻吟犹记陇关亭。
﻿石岭关书所见,金,元好问,七言律诗,轧轧旃车转石槽，故关犹复戍弓刀。连营突骑红尘暗，微服行人细路高。已化虫沙休自叹，厌逢豺虎欲安逃。青云玉立三千丈，元只东山意气豪。
﻿汴梁除夜,金,元好问,七言律诗,六街歌鼓待晨钟，四壁寒斋只病翁。鬓雪得年应更白，灯花何喜也能红。养生有论人空老，祖道无诗鬼亦穷。数日西园看车马，一番桃李又春风。
﻿龙兴寺阁,金,元好问,七言律诗,全赵堂堂入望宽，九层飞观尽高寒。空闻赤帜疑军垒，真见金人泣露盘。桑海几经尘劫坏，江山独恨酒肠乾。诗家总道登临好，试就遗台老树看。
﻿听姨女乔夫人鼓风入松,金,元好问,七言律诗,白雪朱弦一再行，春风纤指十三星。云窗雾阁有今夕，宝靥罗裙无此声。萧洒寒松度虚籁，悠扬飞絮搅青冥。胎仙不比湘灵瑟，五字钱郎莫漫惊。
﻿寒食,金,元好问,七言律诗,上苑春风盛物华，天津云锦赤城霞。轻舟矮马追随远，翠幕青旗笑语哗。化国楼台隔瀛海，吴儿洲渚记仙家。山斋此日肠堪断，寂寞铜瓶对杏花。
﻿送樊顺之,金,元好问,七言律诗,弓刀十驿岳莲州，渭水秦山得意秋。王粲从军正年少，庾郎入幕更风流。寒乡况味真鸡肋，清镜功名属虎头。寄谢溪风亭上月，老夫乘兴欲西游。
﻿过寂通庵别陈丈,金,元好问,七言律诗,心远由来地自偏，不离城市得林泉。从教上界多官府，且放閒身作地仙。三月有期何敢负，百杯未满会须填。违离更觉从公晚，却望都门一慨然。
﻿送李同年德之归洛西,金,元好问,七言律诗,无奈流光冉冉何，逢君聊得慰蹉跎。飞黄老去空奇骨，社燕归来只旧窠。举世尽从愁里过，一尊独爱醉时歌。洛中定有人相问，休道今年白发多。
﻿存没,金,元好问,七言律诗,行间杨赵提衡早，老去辛刘入梦频。案上酒杯聊自慰，袖中诗卷欲谁亲。两都秋色皆乔木，一代名家不数人。汲冢遗编要完补，可能虚负百年身。
﻿人日有怀愚斋张兄纬文,金,元好问,七言律诗,书来聊得慰怀思，清镜平明见白髭。明月高楼燕市酒，梅花人日草堂诗。风光流转何多态，儿女青红又一时。涧底孤松二千尺，殷勤留看岁寒枝。
﻿张村杏花,金,元好问,七言律诗,昨日樱桃绛蜡痕，今朝红袖已迎门。只应芳树知人意，留著残妆伴酒尊。浓李尚须羞粉艳，寒梅空自怨黄昏。诗家元白无今古，从此张村即赵村。
﻿送奉先从军,金,元好问,七言律诗,潦倒书生百战场，功名都属绣衣郎。虎头食肉无不可，鼠目求官空自忙。卷月清笳渭城晓，倚天长剑蜀山苍。习池老去风流减，醉后扬鞭愧葛疆。
﻿赠玉峰魏文邦彦,金,元好问,七言律诗,梦想南山掩霭间，眼明惊见玉峰寒。风波旧忆横身过，世事今归袖手看。贩妇庸儿识名姓，故乡遗族见衣冠。临流卜筑平生事，会就辽东管幼安。
﻿郁郁,金,元好问,七言律诗,郁郁羁怀不易开，更堪寥落动凄哀。华胥梦破青山在，梁甫吟成白发催。秋意渐随林影薄，晓寒都逐雁声来。并州旧日风声恶，怅望乡书早晚回。
﻿秋日载酒光武庙,金,元好问,七言律诗,美酒良辰邂逅同，赤眉城北汉王宫。百年星斗归天上，万古旌旗在眼中。草木暗随秋气老，河山长为昔人雄。一杯径醉风云地，莫放银盘上海东。
﻿丙辰九月二十六日挈家游龙泉,金,元好问,七言律诗,风色澄鲜称野情，居僧闻客喜相迎。藤垂石磴云添润，泉漱山根玉有声。庭树老于临济寺，霜林浑是汉家营。明年此日知何处？莫惜题诗记姓名。
﻿汾亭古意图,金,元好问,七言律诗,尧氏羲黄去未远，日作日息天机全。杜侯袖里姑汾笔，办与南华谈窅然。废兴知经几今昔，淳朴别有一山川。白云亭上秋风客，不比仙翁甲子年。
﻿寄杨弟正卿,金,元好问,七言律诗,马迹车尘漫白头，苍生初不待君忧。且从少傅论中隐，尽要元规拥上流。东阁官梅动诗兴，洞庭春色入新篘。归程未觉西庵远，夜夜清伊绕石楼。
﻿丁未寒食归自三泉,金,元好问,七言律诗,春山晴暖紫生烟，山下分流百道泉。未放小桃装野景，已看茅屋映秋千。饥乌得食争相唤，醉叟行歌只自颠。寒食明年定何许，故人尊酒且留连。
﻿杏花落后分韵得归字,金,元好问,七言律诗,獭髓能医病颊肥，鸾胶无那片红飞。残阳澹澹不肯下，流水溶溶何处归。煮酒青林寒食过，明妆高烛赏心违。写生正有徐熙在，汉苑招魂果是非。
﻿紫牡丹 其一 ,金,元好问,七言律诗,金粉轻黏蝶翅匀，丹砂浓抹鹤翎新。尽饶姚魏知名早，未放徐黄下笔亲。映日定应珠有泪，凌波长恐袜生尘。如何借得司花手，偏与人间作好春。
﻿紫牡丹 其二 ,金,元好问,七言律诗,天上真妃玉镜台，醉中遗下紫霞杯。已从香国偏薰染，更怕花神巧剪裁。微度麝熏时约略，惊移鸾影却低回。洗妆正要春风句，寄谢诗人莫浪来。
﻿为鲜于彦鲁赋十月菊,金,元好问,七言律诗,清霜淅淅散银沙，惊见芳丛阅岁华。借暖定谁留翠被，鍊颜端自有丹砂。秋香旧入骚人赋，晚节今传好事家。不是西风苦留客，衰迟久已避梅花。
﻿茗饮,金,元好问,七言律诗,宿酲未破厌觥船，紫笋分封入晓煎。槐火石泉寒食后，鬓丝禅榻落花前。一瓯春露香能永，万里清风意已便。邂逅华胥犹可到，蓬莱未拟问群仙。
﻿留别仲泽,金,元好问,七言律诗,避俗无机日见侵，推贫不去巧相寻。半生与世未尝合，前日入山惟不深。绿水红莲惭大府，清泉白石识初心。相思命驾非君事，能寄诗来或赏音。
﻿五月十一日樗轩老忌辰追怀,金,元好问,七言律诗,遗后交情老更伤，每逢哀日倍难忘。神光何处埋泉壤，落月无言满屋梁。秘阁图书疑外府，谢家兰玉记诸郎。灵均谩倚骚经在，宗国河山半夕阳。
﻿渚莲怨,金,元好问,五言绝句,阿溪何许来，素面涴风雨。寂寞烟中魂，依依欲谁语。
﻿洛阳高少府瀍阳后庵四首 其一 ,金,元好问,五言绝句,溪上弄明月，风露发新警。心空无一尘，万竹扫清影。
﻿洛阳高少府瀍阳后庵四首 其二 ,金,元好问,五言绝句,一水随人意，蔬畦复芋沟。风波河洛近，莫放出山流。
﻿洛阳高少府瀍阳后庵四首 其三 ,金,元好问,五言绝句,韭早春先绿，菘肥秋未黄。殷勤绕畦水，终日为君忙。
﻿洛阳高少府瀍阳后庵四首 其四 ,金,元好问,五言绝句,地僻境逾静，林疏秋已分。清溪一片月，修竹四山云。
﻿辛亥寒食,金,元好问,五言绝句,寒食年年好，今年迥不同。秋千与花影，并在月明中。
﻿山居杂诗六首 其一 ,金,元好问,五言绝句,瘦竹藤斜挂，丛花草乱生。林高风有态，苔滑水无声。
﻿山居杂诗六首 其二 ,金,元好问,五言绝句,石润云先动，桥平水渐过。野阴添晚重，山意向秋多。
﻿山居杂诗六首 其三 ,金,元好问,五言绝句,树合秋声满，村荒暮景閒。虹收仍白雨，云动忽青山。
﻿山居杂诗六首 其四 ,金,元好问,五言绝句,川迥枫林散，山深竹港幽。疏烟沈去鸟，落日送归牛。
﻿山居杂诗六首 其五 ,金,元好问,五言绝句,涨落沙痕出，堤摧岸口斜。断桥堆聚沫，高树阁浮槎。
﻿山居杂诗六首 其六 ,金,元好问,五言绝句,鹭影兼秋静，蝉声带晚凉。陂长留积水，川阔尽斜阳。
﻿得纬文兄书,金,元好问,五言绝句,鹊语喜复喜，山城谁与娱。青灯一杯酒，千里故人书。
﻿杂著,金,元好问,七言绝句,昨日东周今日秦，咸阳烟火洛阳尘；百年蚁穴蜂衙里，笑煞昆仑顶上人。
﻿台山杂吟,金,元好问,七言绝句,山云吞吐翠微中，淡绿深青一万重。此景只应天上有，岂知身在妙高峰。
﻿台山杂吟,金,元好问,七言绝句,万壑千岩位置雄，偶从天巧见神功。湍溪已作风雷恶，更在云山气象中。
﻿台山杂吟,金,元好问,七言绝句,颠风作力扫阴霾，白日青天四望开。好个台山真面目，争教坡老不曾来？
﻿癸巳五月三日北渡三首,金,元好问,七言绝句,白骨纵横似乱麻，几年桑梓变龙沙。只知河朔生灵尽，破屋疏烟却数家！
﻿癸巳五月三日北渡三首,金,元好问,七言绝句,道旁僵卧满累囚，过去旃车似水流。红粉哭随回鹘马，为谁一步一回头？评注（点击查看或隐藏评注）
﻿征人怨,金,元好问,七言绝句,瀚海风烟扫易空，玉关归路几时东。塞垣可是秋寒早，一夜清霜入镜中。
﻿塞上曲,金,元好问,七言绝句,平沙细草散羊牛，几簇征人在戍楼。忽见陇头新雁过，一时回首望南州。
﻿梁园春五首 其一 ,金,元好问,七言绝句,军从南去三回胜，雪自冬来二尺强。今岁长春多乐事，内家应举万年觞。
﻿梁园春五首 其二 ,金,元好问,七言绝句,暖入金沟细浪添，津桥杨柳绿纤纤。卖花声动天街远，几处春风揭绣帘。
﻿梁园春五首 其三 ,金,元好问,七言绝句,上苑春浓昼景闲，绿云红雪拥三山。宫墙不隔东风断，偷送天香到世间。
﻿梁园春五首 其四 ,金,元好问,七言绝句,楼观沈沈细雨中，出墙花木乱青红。朱门不解藏春色，燕宿莺啼处处通。
﻿梁园春五首 其五 ,金,元好问,七言绝句,双凤箫声隔綵霞，宫莺催赏玉溪花。谁怜丽泽门边柳，瘦倚东风望翠华。
﻿探花词三首 其一 ,金,元好问,七言绝句,禁里苍龙启九关，殿前鹦鹉唤新班。沈沈绿树鞭声远，袅袅薰风扇影閒。
﻿探花词三首 其二 ,金,元好问,七言绝句,浩荡春风入绣鞍，可怜东野一生寒。皇州花好无人管，不用新郎走马看。
﻿探花词三首 其三 ,金,元好问,七言绝句,六十人中数少年，风流谁占探花筵。阿钦正使才情尽，犹欠张郎白玉鞭。
﻿续小娘歌十首 其一 ,金,元好问,七言绝句,吴儿沿路唱歌行，十十五五和歌声。唱得小娘相见曲，不解离乡去国情。
﻿续小娘歌十首 其二 ,金,元好问,七言绝句,北来游骑日纷纷，断岸长堤是阵云。万落千村藉不得，城池留著护官军。
﻿续小娘歌十首 其三 ,金,元好问,七言绝句,山无洞穴水无船，单骑驱人动数千。直使今年留得在，更教何处避明年。
﻿续小娘歌十首 其四 ,金,元好问,七言绝句,青山高处望南州，漫漫江水绕城流。愿得一身随水去，直到海底不回头。
﻿续小娘歌十首 其五 ,金,元好问,七言绝句,风沙昨日又今朝，踏碎鸦头路更遥。不似南桥骑马日，生红七尺系郎腰。
﻿续小娘歌十首 其六 ,金,元好问,七言绝句,雁雁相送过河来，人歌人哭雁声哀。雁到秋来却南去，南人北渡几时回。
﻿续小娘歌十首 其七 ,金,元好问,七言绝句,竹溪梅坞静无尘，二月江南烟雨春。伤心此日河平路，千里荆榛不见人。
﻿续小娘歌十首 其八 ,金,元好问,七言绝句,太平婚嫁不离乡，楚楚儿郎小小娘。三百年来涵养出，却将沙漠换牛羊。
﻿续小娘歌十首 其九 ,金,元好问,七言绝句,饥乌坐守草间人，青布犹存旧领巾。六月南风一万里，若为白骨便成尘。
﻿续小娘歌十首 其十 ,金,元好问,七言绝句,黄河千里扼兵冲，虞虢分明在眼中。为向淮西诸将道，不须誇说蔡州功。
﻿西园,金,元好问,七言绝句,百草千花雨气新，今朝陌上有游尘。皇州春色浓于酒，醉杀西园歌舞人。
﻿出京,金,元好问,七言绝句,巫峡归云底处寻，高城渺渺暮烟沈。春风不剪垂杨断，系尽行人北望心。
﻿论诗三十首 其一 ,金,元好问,七言绝句,汉谣魏什久纷纭，正体无人与细论。谁是诗中疏凿手，暂教泾渭各清浑。评注（点击查看或隐藏评注）
﻿论诗三十首 其二 ,金,元好问,七言绝句,曹刘坐啸虎生风，四海无人角两雄。可惜并州刘越石，不教横槊建安中。
﻿论诗三十首 其三 ,金,元好问,七言绝句,邺下风流在晋多，壮怀犹见缺壶歌。风云若恨张华少，温李新声奈尔何。
﻿论诗三十首 其四 ,金,元好问,七言绝句,一语天然万古新，豪华落尽见真淳。南窗白日羲皇上，未害渊明是晋人。
﻿论诗三十首 其五 ,金,元好问,七言绝句,纵横诗笔见高情，何物能浇磈磊平。老阮不狂谁会得？出门一笑大江横。
﻿论诗三十首 其六 ,金,元好问,七言绝句,心画心声总失真，文章宁复见为人。高情千古《閒居赋》，争信安仁拜路尘。
﻿论诗三十首 其七 ,金,元好问,七言绝句,慷慨歌谣绝不传，穹庐一曲本天然。中州万古英雄气，也到阴山敕勒川。评注（点击查看或隐藏评注）
﻿论诗三十首 其八 ,金,元好问,七言绝句,沈宋横驰翰墨场，风流初不废齐梁。论功若准平吴例，合著黄金铸子昂。
﻿论诗三十首 其九 ,金,元好问,七言绝句,斗靡誇多费览观，陆文犹恨冗于潘。心声只要传心了，布谷澜翻可是难。
﻿论诗三十首 其十 ,金,元好问,七言绝句,排比铺张特一途，藩篱如此亦区区。少陵自有连城璧，争奈微之识珷玞。
﻿论诗三十首 其十一 ,金,元好问,七言绝句,眼处心生句自神，暗中摸索总非真。画图临出秦川景，亲到长安有几人？
﻿论诗三十首 其十二 ,金,元好问,七言绝句,望帝春心托杜鹃，佳人锦瑟怨华年。诗家总爱西昆好，独恨无人作郑笺。
﻿论诗三十首 其十三 ,金,元好问,七言绝句,万古文章有坦途，纵横谁似玉川卢。真书不入今人眼，儿辈从教鬼画符。评注（点击查看或隐藏评注）
﻿论诗三十首 其十四 ,金,元好问,七言绝句,出处殊涂听所安，山林何得贱衣冠。华歆一掷金随重，大是渠侬被眼谩。
﻿论诗三十首 其十五 ,金,元好问,七言绝句,笔底银河落九天，何曾憔悴饭山前。世间东抹西涂手，枉著书生待鲁连。
﻿论诗三十首 其十六 ,金,元好问,七言绝句,切切秋虫万古情，灯前山鬼泪纵横。鉴湖春好无人赋，夹岸桃花锦浪生。评注（点击查看或隐藏评注）
﻿论诗三十首 其十七 ,金,元好问,七言绝句,切响浮声发巧深，研磨虽苦果何心？浪翁水乐无宫徵，自是云山韶濩音。
﻿论诗三十首 其十八 ,金,元好问,七言绝句,东野穷愁死不休，高天厚地一诗囚。江山万古潮阳笔，合在元龙百尺楼。
﻿论诗三十首 其十九 ,金,元好问,七言绝句,万古幽人在涧阿，百年孤愤竟如何？无人说与天随子，春草输赢校几多。
﻿论诗三十首 其二十 ,金,元好问,七言绝句,谢客风容映古今，发源谁似柳州深？朱弦一拂遗音在，却是当年寂寞心。
﻿论诗三十首 其二十一 ,金,元好问,七言绝句,窘步相仍死不前，唱酬无复见前贤。纵横正有凌云笔，俯仰随人亦可怜。
﻿论诗三十首 其二十二 ,金,元好问,七言绝句,奇外无奇更出奇，一波才动万波随。只知诗到苏黄尽，沧海横流却是谁？
﻿论诗三十首 其二十三 ,金,元好问,七言绝句,曲学虚荒小说欺，俳谐怒骂岂宜时。今人合笑古人拙，除却雅言都不知。评注（点击查看或隐藏评注）
﻿论诗三十首 其二十四 ,金,元好问,七言绝句,有情芍药含春泪，无力蔷薇卧晚枝。拈出退之山石句，始知渠是女郎诗。
﻿论诗三十首 其二十五 ,金,元好问,七言绝句,乱后玄都失故基，看花诗在只堪悲。刘郎也是人间客，枉向春风怨兔葵。评注（点击查看或隐藏评注）
﻿论诗三十首 其二十六 ,金,元好问,七言绝句,金入洪炉不厌频，精真那计受纤尘。苏门果有忠臣在，肯放坡诗百态新。评注（点击查看或隐藏评注）
﻿论诗三十首 其二十七 ,金,元好问,七言绝句,百年才觉古风回，元祐诸人次第来。讳学金陵犹有说，竟将何罪废欧梅？
﻿论诗三十首 其二十八 ,金,元好问,七言绝句,古雅难将子美亲，精纯全失义山真。论诗宁下涪翁拜，未作江西社里人。
﻿论诗三十首 其二十九 ,金,元好问,七言绝句,池塘春草谢家春，万古千秋五字新。传语闭门陈正字，可怜无补费精神。
﻿论诗三十首 其三十 ,金,元好问,七言绝句,撼树蚍蜉自觉狂，书生技痒爱论量。老来留得诗千首，却被何人较短长。
﻿惠崇芦雁,金,元好问,七言绝句,寒沙折苇静相依，故国春风早晚归。意外羁栖谁画得？羽毛单薄稻粱微。
﻿杏花杂诗八首 其一 ,金,元好问,七言绝句,杏花墙外一枝横，半面宫妆出晓晴。看尽春风不回首，宝儿元自太憨生。
﻿杏花杂诗八首 其二 ,金,元好问,七言绝句,露华浥浥汎晴光，睡足东风倚绿窗。试遣红妆映银烛，湘桃争合伴仙郎。
﻿杏花杂诗八首 其三 ,金,元好问,七言绝句,袅袅纤条映酒船，绿娇红小不胜怜。长年自笑情缘在，犹要春风慰眼前。
﻿杏花杂诗八首 其四 ,金,元好问,七言绝句,暖日园林可散愁，每逢花处尽迟留。青旗知是谁家酒？一片春风出树头。
﻿杏花杂诗八首 其五 ,金,元好问,七言绝句,纷纷红紫不胜稠，争得春光竞出头。却是梨花高一著，随宜梳洗尽风流。
﻿杏花杂诗八首 其六 ,金,元好问,七言绝句,露浥清华粉自添，隔溪遥见玉帘苫。眼看桃李飘零尽，更拣繁枝插帽檐。
﻿杏花杂诗八首 其七 ,金,元好问,七言绝句,楚客离魂不易招，野春平碧水迢迢。垂杨也被多情恼，瘦损春风十万条。
﻿杏花杂诗八首 其八 ,金,元好问,七言绝句,红妆翠盖惜风流，春动香生不自由。莫向芸斋厌閒冷，小诗供作锦缠头。
﻿铜雀台瓦砚,金,元好问,七言绝句,爱惜铅华洗又看，画阑桂树雨声寒。千年不作鸳鸯去，唤得书生笑老瞒。
﻿风雨停舟图,金,元好问,七言绝句,老木高风作意狂，青山和雨入微茫。画图唤起扁舟梦，一夜江声撼客床。
﻿步虚词三首 其一 ,金,元好问,七言绝句,阆苑仙人白锦袍，海山宫阙醉蟠桃。三更月底鸾声急，万里风头鹤背高。
﻿步虚词三首 其二 ,金,元好问,七言绝句,万神朝罢出通明，和气欢声满玉京。见说人间有新异，绿章封事谢升平。
﻿步虚词三首 其三 ,金,元好问,七言绝句,琪树明霞碧落宫，歌音袅袅度泠风。人间听得《霓裳》惯，犹恐钧天是梦中。
﻿杨柳,金,元好问,七言绝句,杨柳青青沟水流，莺儿调舌弄娇柔。桃花记得题诗客，斜倚春风笑不休。
﻿梁县道中,金,元好问,七言绝句,青山簇簇树重重，人在春云浩荡中。也是杏花无意况，一枝临水卧残红。
﻿长寿山居元夕,金,元好问,七言绝句,微茫灯火共荒村，黄叶漫山雪拥门。三十九年何限事，只留孤影伴黄昏。
﻿右司正之家渭川千亩图,金,元好问,七言绝句,官街尘土雾中天，入眼荒寒一洒然。大似终南山下看，北风和雪卷苍烟。
﻿寄女严,金,元好问,七言绝句,鹳崖鱼窟路间关，旬月无由一往还。寒食归宁见邻女，举家回首望西山。
﻿自邓州幕府暂归秋林,金,元好问,七言绝句,升斗微官不疗饥，中林春雨蕨芽肥。归来应被青山笑，可惜缁尘染素衣。
﻿山居二首 其一 ,金,元好问,七言绝句,斜阳高树挂晴虹，肃肃微凉雨气中。一道鹭鸶花不断，密香吹满马头风。
﻿山居二首 其二 ,金,元好问,七言绝句,诗肠搜苦怯茶瓯，信手拈书却枕头。檐溜滴残山院静，碧花红穗媚凉秋。
﻿题省掾刘德润家骖鸾图并为同舍郎刘长卿记异刘在方城先有碧箫之遇如芙蓉城事云,金,元好问,七言绝句,千劫情缘万古期，楼中萧史姓名非。洞天花落秋云冷，肠断青鸾独自飞。
﻿记梦,金,元好问,七言绝句,天上材官老不材，从教兀兀走尘埃。梦中望拜通明殿，曾见金书两字来。
﻿杂著三首 其一 ,金,元好问,七言绝句,青盖朝来帝座新，岂知卫瓘是忠臣。洛阳荆棘千年后，愁绝铜驼陌上人。
﻿杂著三首 其二 ,金,元好问,七言绝句,天上河源地上流，黄金浮世等閒休。埋愁不著重泉底，尽向人间种白头。
﻿杂著三首 其三 ,金,元好问,七言绝句,半纸虚名百战身，转头高冢卧麒麟。山间曾见渔樵说，辛苦凌烟阁上人。
﻿眉,金,元好问,七言绝句,石绿香煤浅淡间，多情长带楚梅酸。小诗拟写春愁样，忆著分明下笔难。
﻿俳体雪香亭杂咏十二首 其一 ,金,元好问,七言绝句,洛阳城阙变灰烟，暮虢朝虞只眼前。为向杏梁双燕道，营巢何处过明年？
﻿俳体雪香亭杂咏十二首 其二 ,金,元好问,七言绝句,落日青山一片愁，大河东注不还流。若为长得熙春在，时上高层望宋州。
﻿俳体雪香亭杂咏十二首 其三 ,金,元好问,七言绝句,醇和旁近洞房环，碧瓦参差竹树閒。批奏内人轮上直，去年名姓在窗间。
﻿俳体雪香亭杂咏十二首 其四 ,金,元好问,七言绝句,天上三郎玉不如，手中白羽趁花奴。御屏零落宣和笔，留得华清按乐图。
﻿俳体雪香亭杂咏十二首 其五 ,金,元好问,七言绝句,诗仙诗鬼不谩欺，时事先教梦里知。禁苑又经人物散，荒凉台榭水流迟。
﻿俳体雪香亭杂咏十二首 其六 ,金,元好问,七言绝句,金缕歌词金曲卮，百年人事鬓成丝。重来未必春风在，更为梨花住少时。
﻿俳体雪香亭杂咏十二首 其七 ,金,元好问,七言绝句,杨柳随风散绿丝，桃花临水弄妍姿。无端种下青青竹，恰到湘君泪尽时。
﻿俳体雪香亭杂咏十二首 其八 ,金,元好问,七言绝句,琵琶心事曲中论，曾笑明妃负汉恩。明日天山山下路，不须回首望都门。
﻿俳体雪香亭杂咏十二首 其九 ,金,元好问,七言绝句,炉薰浥浥带轻阴，翠竹高梧水殿深。去去旃车雪三尺，画罗休缕麝香金。
﻿俳体雪香亭杂咏十二首 其十 ,金,元好问,七言绝句,苦才多思是春风，偏近骚人怅望中。啼尽杜鹃枝上血，海棠明日更应红。
﻿俳体雪香亭杂咏十二首 其十一 ,金,元好问,七言绝句,暖日晴云锦树新，风吹雨打旋成尘。宫园深闭无人到，自在流莺哭暮春。
﻿俳体雪香亭杂咏十二首 其十二 ,金,元好问,七言绝句,暮云楼阁古今情，地老天荒恨未平。白发累臣几人在，就中愁杀庾兰成。
﻿出都,金,元好问,七言绝句,春闺斜月晓闻莺，信马都门半醉醒。官柳青青莫回首，短长亭是断肠亭。
﻿杂著二首 其一 ,金,元好问,七言绝句,六朝琼树掌中春，回首胡妆一面新。生羡石家金谷里，千年独有坠楼人。
﻿杂著二首 其二 ,金,元好问,七言绝句,燕语莺啼百啭新，长廊寂寂不逢人。东君去作谁家客？花柳无情各自春。
﻿姨母陇西君讳日作,金,元好问,七言绝句,宝镜煌煌照九州，埋藏曾及见诸刘。酆城今日无雷焕，紫气谁当辨斗牛。
﻿自赵庄归冠氏,金,元好问,七言绝句,杏园红过雪披离，杨柳无风绿线齐。寒食人家在原野，乳鸦墙外尽情啼。
﻿题刘才卿湖石扇头,金,元好问,七言绝句,幽涧云凝雨未乾，曲池疏竹共荒寒。扇头唤起西园梦，好似熙春阁下看。
﻿闻歌怀京师旧游,金,元好问,七言绝句,楼前谁唱《绿腰》催，千里梁园首重回。记得杜家亭子上，信之钦用共听来。
﻿济南杂诗五首 其一 ,金,元好问,七言绝句,儿时曾过济南城，暗算存亡只自惊。四十二年弹指过，却疑行处是前生。
﻿济南杂诗五首 其二 ,金,元好问,七言绝句,吴儿洲渚似神仙，罨画溪光碧玉泉。别有洞天君不见，鹊山寒食泰和年。
﻿济南杂诗五首 其三 ,金,元好问,七言绝句,石刻烧残宴集辞，雄楼杰观想当时。只应画戟清香地，多欠韦郎五字诗。
﻿济南杂诗五首 其四 ,金,元好问,七言绝句,白烟销尽冻云凝，山月飞来夜气澄。且向波间看玉塔，不须桥畔觅金绳。
﻿济南杂诗五首 其五 ,金,元好问,七言绝句,荷叶荷花烂熳秋，鹭鸶飞近钓鱼舟。北城佳处经行遍，留著南山更一游。
﻿出镇州,金,元好问,七言绝句,汾水归心日夜流，孤云飞处是松楸。无端行近还乡路，却傍西山入相州。
﻿马坊冷大师清真道院,金,元好问,七言绝句,枯蒲折苇障清湾，十里风荷指顾间。安得西湖展江手，乱铺云锦浸青山。
﻿南关二首 其一 ,金,元好问,七言绝句,风里秋蓬不自由，一生几度过隆州。无情团柏关前水，流尽朱颜到白头。
﻿南关二首 其二 ,金,元好问,七言绝句,路转川回失系舟，更教两驿过徐沟。多情团柏关前水，却共清汾一处流。
﻿游天坛杂诗五首 其一 ,金,元好问,七言绝句,芳树阴阴鸟语哗，绿云晴雪映红霞。青山可是堪人恨，藏著中岩十里花。
﻿游天坛杂诗五首 其二 ,金,元好问,七言绝句,漫山白白与红红，小树低丛看不供。总道楂花香气好，就中偏爱玉珑松。
﻿游天坛杂诗五首 其三 ,金,元好问,七言绝句,溪童相对采椿芽，指似阳坡说种瓜。想得近山营马少，青林深处有人家。
﻿游天坛杂诗五首 其四 ,金,元好问,七言绝句,湍声汹汹落悬崖，见说蛟龙擘石开。安得天瓢一翻倒，蹑云平下看风雷。
﻿游天坛杂诗五首 其五 ,金,元好问,七言绝句,仙坛倒影凤麟洲，一道云光插素秋。也是天公閒不得，海东移著海西头。
﻿杜生绝艺,金,元好问,七言绝句,杜生绝艺两弦弹，穆护沙词不等閒。莫怪曲终双泪落，数声全似古《阳关》。
﻿初挈家还读书山杂诗二首 其一 ,金,元好问,七言绝句,天门笔势到閒閒，相国文章玉笋班。从此晋阳方志上，系舟山是读书山。
﻿初挈家还读书山杂诗二首 其二 ,金,元好问,七言绝句,眼中华屋记生存，旧事无人可共论。老树婆娑三百尺，青衫还见读书孙。
﻿德华小女五岁能诵予诗数首以此诗为赠,金,元好问,七言绝句,牙牙娇语总堪誇，学念新诗似小茶。好个通家女兄弟，海棠红点紫兰芽。
﻿赋瓶中杂花七首 其一 ,金,元好问,七言绝句,老眼惊看节物新，今年更与酒杯亲。东山一道花如绣，从此他乡不是春。
﻿赋瓶中杂花七首 其二 ,金,元好问,七言绝句,香中人道睡香浓，谁信丁香臭味同。一树百枝千万结，更应薰染费春工。
﻿赋瓶中杂花七首 其三 ,金,元好问,七言绝句,生红点点弄娇妍，半拆花房更可怜。传语春风好将护，莫教容易作银钱。
﻿赋瓶中杂花七首 其四 ,金,元好问,七言绝句,红抹兰膏绿染衣，绿娇红小两相宜。华边剩有清香在，木石痴儿自不知。
﻿赋瓶中杂花七首 其五 ,金,元好问,七言绝句,素艳来从月姊家，温风淑气发清华。人间自有交枝玉，天上休开六出花。
﻿赋瓶中杂花七首 其六 ,金,元好问,七言绝句,昨日桃花锦片新，兔葵今日到残春。低枝留得稀疏朵，比似全开更恼人。
﻿赋瓶中杂花七首 其七 ,金,元好问,七言绝句,古铜瓶子满芳枝，裁剪春风入小诗。看看海棠如有语，杏花也到退房时。
﻿春归,金,元好问,七言绝句,野杏溪桃三两枝，春归也作送春诗。东君自爱长安好，能住山城得几时。
﻿讲武城,金,元好问,七言绝句,作计千年复万年，似嫌蒸土不能坚。祇今讲武人何在？衰柳残阳有乱蝉。
﻿发南楼度雁门关二首 其一 ,金,元好问,七言绝句,鸡声未动发南楼，涧水随人向北流。欲望读书山远近，雁门关上懒回头。
﻿发南楼度雁门关二首 其二 ,金,元好问,七言绝句,棱磳石磴倚高梯，穹谷无人绿树齐。总为古来征戍苦，宿云常傍塞垣低。
﻿药山道中,金,元好问,七言绝句,西风砧杵日相催，著破征衣整未回。白雁已衔霜信过，青林閒送雨声来。
﻿自题中州集后五首 其一 ,金,元好问,七言绝句,邺下曹刘气尽豪，江东诸谢韵尤高。若从华实评诗品，未便吴侬得锦袍。
﻿自题中州集后五首 其二 ,金,元好问,七言绝句,陶谢风流到百家，半山老眼净无花。北人不拾江西唾，未要曾郎借齿牙。
﻿自题中州集后五首 其三 ,金,元好问,七言绝句,万古骚人呕肺肝，乾坤清气得来难。诗家亦有长沙帖，莫作宣和阁本看。
﻿自题中州集后五首 其四 ,金,元好问,七言绝句,文章得失寸心知，千古朱弦属子期。爱杀溪南辛老子，相从何止十年迟。
﻿自题中州集后五首 其五 ,金,元好问,七言绝句,平世何曾有稗官，乱来史笔亦烧残。百年遗稿天留在，抱向空山掩泪看。
﻿前高山杂诗 天池,金,元好问,七言绝句,天池一雨洗氛埃，全晋堂堂四望开。不上朝元峰北顶，真成不到此山来。
﻿楚山清晓图,金,元好问,七言绝句,雨润烟浓十二峰，云间合有楚王宫。遥知别后西州梦，一抹春愁浅淡中。
﻿乡郡杂诗二首 其一 ,金,元好问,七言绝句,一沟流水几桥横，岸上人家种柳成。来岁春风一千树，绿烟和雨暗重城。
﻿乡郡杂诗二首 其二 ,金,元好问,七言绝句,新堂缥缈接飞楼，云锦周遭霜树秋。若道使君无妙思，冠山移得近城头。
﻿榆社硖口村早发,金,元好问,七言绝句,瘦马长途懒著鞭，客怀牢落五更天。几时不属鸡声管，睡彻东窗日影偏。
﻿杨秘监马图,金,元好问,七言绝句,天闲谁省识真龙，金粟堆前草色空。忽见画图疑是梦，东华驰道麝香骢。
﻿三乡杂诗二首 其一 ,金,元好问,七言绝句,梦寐沧洲烂熳游，西风安得钓鱼舟。薄云楼阁犹烘暑，细雨林塘已带秋。
﻿三乡杂诗二首 其二 ,金,元好问,七言绝句,尖新秋意晚晴中，六尺筇枝满袖风。草合断桥通暗绿，竹摇残照漏疏红。
﻿岳山道中,金,元好问,七言绝句,野禾成穗石田黄，山木无风雨气凉。流水平冈尽堪画，数家村落更斜阳。
﻿同儿辈赋未开海棠二首 其一 ,金,元好问,七言绝句,翠叶轻笼豆颗匀，胭脂浓抹蜡痕新。殷勤留著花梢露，滴下生红可惜春。
﻿同儿辈赋未开海棠二首 其二 ,金,元好问,七言绝句,枝间新绿一重重，小蕾深藏数点红。爱惜芳心莫轻吐，且教桃李闹春风。评注（点击查看或隐藏评注）
﻿雪岸鸣鹌,金,元好问,七言绝句,离离残雪点荒丛，更著幽禽惨淡中。笑杀画帘双燕子，秋千红索海棠风。
﻿客意,金,元好问,七言绝句,雪屋灯青客枕孤，眼中了了见归途。山间儿女应相望，十月初旬得到无？
﻿风柳鸣蝉,金,元好问,七言绝句,轻明双翼晓风前，一曲哀筝续断弦。移向别枝谁画得，只留残响客愁边。
﻿僧寺阻雨,金,元好问,七言绝句,山气森岑入葛衣，砧声偏与客心期。僧窗连夜萧萧雨，又较归程几日迟。
﻿论诗三首 其一 ,金,元好问,七言绝句,坎井鸣蛙自一天，江山放眼更超然。情知春草池塘句，不到柴烟粪火边。
﻿论诗三首 其二 ,金,元好问,七言绝句,诗肠搜苦白头生，故纸尘昏枉乞灵。不信骊珠不难得，试看金翅擘沧溟。
﻿论诗三首 其三 ,金,元好问,七言绝句,晕碧裁红点缀匀，一回拈出一回新。鸳鸯绣了从教看，莫把金针度与人。
﻿王子文琴斋,金,元好问,七言绝句,天上秋风月底霜，求凰一曲鬓丝长。相如四壁消何物？直要文君典鹔鹴。
﻿旧与赵景温,金,元好问,七言绝句,浮云流水易西东，回首梁园似梦中。一别十年今又别，酒尊能得几回同。
﻿雪谷早行图,金,元好问,七言绝句,画到天机古亦难，遗山诗境更高寒。贞元朝士今谁在？莫厌明窗百过看。
﻿夜宿山中,金,元好问,七言绝句,月华人影共徘徊，未算归程梦已回。涧水悲鸣易愁绝，长松休送雨声来。
﻿乙卯二月二十一日归自汴梁二十五日夜久旱而雨偶记内乡一诗追录于此今三十年矣,金,元好问,七言绝句,桑条沾润麦沟青，轧轧耕车闹晓晴。老眼不随花柳转，一犁春事最关情。
﻿石勒问道图,金,元好问,七言绝句,轻比韩彭作李阳，高僧久已笑君狂。中原果有刘文叔，肯说铃声替戾冈。
﻿台山杂咏五首 其一 ,金,元好问,七言绝句,西北天低五顶高，茫茫松海露灵鳌。太行直上犹千里，井底残山枉叫号。
﻿台山杂咏五首 其二 ,金,元好问,七言绝句,山上离宫魏故基，黄金佛阁到今疑。异时人读清凉传，应记诸孙赋《黍离》。
﻿台山杂咏五首 其三 ,金,元好问,七言绝句,一国春风帝子家，绿云晴雪间红霞。香绵稳藉僧溪草，蜀锦惊看佛钵花。
﻿台山杂咏五首 其四 ,金,元好问,七言绝句,沈沈龙穴贮云烟，百草千花雨露偏。佛土休将人境比，谁家随步得金莲。
﻿台山杂咏五首 其五 ,金,元好问,七言绝句,灵蛇不与世相关，时复蜿蜒水石间。何处天瓢待霖雨？一龛香火梵仙山。
﻿贞燕,金,元好问,七言绝句,杏梁双宿复双飞，海国争教只影归。想得秋风逼凉冷，谢家儿女亦依依。
﻿留赠丹阳王鍊师,金,元好问,七言绝句,敝尽貂裘白发新，京华旅食记前身。仙翁相见休相笑，同是邯郸枕上人。
﻿元夕,金,元好问,七言绝句,花影灯光一万重，青衫骢马踏东风。彰阳旧事无人记，二十三年似梦中！
﻿酴醾,金,元好问,七言绝句,枕帏馀韵最清真，梦里犹来著莫人。拟借浓阴作罗幕，玉缨多处卧残春。
﻿和德新丈,金,元好问,七言绝句,二年老眼暗兵尘，今日逢君喜事新。结伴还乡有成约，不应先作北归人。
﻿倦绣图,金,元好问,七言绝句,香玉春来困不胜，啼莺唤梦几时应。可怜憔悴田家女，促织声中对晓灯。
﻿雪谷晓行图,金,元好问,七言绝句,漫漫长路几时休，风雪无情梦亦愁。羡杀田家老翁媪，瓦盆浊酒火炉头。
﻿与西僧伦伯达,金,元好问,七言绝句,行云孤鹤万缘轻，遥见乡关眼便明。不似遗山元老子，尘埃风雨过平生。
﻿俳体雪香亭杂咏,金,元好问,七言绝句,罗绮深宫二十年，更持桃李向谁妍？人生只合梁园死，金水河头好墓田。
﻿乡郡杂诗,金,元好问,七言绝句,百年乔木郁苍苍，耆老风流赵与杨。为向榆关使君道，郡中合有二贤堂。
﻿游天坛杂诗,金,元好问,七言绝句,道民初不忘天台，姓氏分明见密崖。为问松台千载鹤，白云何处不归来？
﻿李仲华湍流高树图,金,元好问,七言绝句,小景风流恰入时，留题纸尾竟何辞。不因脱兔投林了，何处而今更有诗。
﻿王子端内翰山水同屏山赋二诗 其一 前人,金,元好问,七言绝句,郑虔三绝旧知名，付与时人分重轻。辽海东南天一柱，胸中谁比玉峥嵘。
﻿台山杂咏五首 其二 ,金,元好问,七言绝句,万里承平一梦间，风流人物与江山。眼明今日题诗处，却见明昌玉笋班。
﻿黄华峪十绝句 其一 ,金,元好问,七言绝句,岱崧王屋旧经过，自倚胸中胜概多。独欠太行高绝处，青天白日看山河。
﻿黄华峪十绝句 其二 ,金,元好问,七言绝句,树经冻雨半青黄，山入高秋老更苍。且就同游尽佳客，不妨五日未重阳。
﻿黄华峪十绝句 其三 ,金,元好问,七言绝句,红叶黄花风露清，比来春色不多争。秋山却也堪人恨，白与高欢作锦城。
﻿黄华峪十绝句 其四 ,金,元好问,七言绝句,绝壁孤云仔细看，云间龙穴想高寒。碧澜寸寸横秋色，空对山灵说到难。
﻿黄华峪十绝句 其五 ,金,元好问,七言绝句,玉立千峰画不如，天公自有范宽图。闾山要著黄华老，千尺珠帘得似无。
﻿黄华峪十绝句 其六 ,金,元好问,七言绝句,团团石瓮琢青瑶，仰面看云觉动摇。谁著天瓢洒飞雨，半空翻转玉龙腰。
﻿黄华峪十绝句 其七 ,金,元好问,七言绝句,万古飞流泻不供，枉教喷薄困鱼龙。谪仙剩有银河句，不道香炉更一峰。
﻿黄华峪十绝句 其八 ,金,元好问,七言绝句,大汉何因有蚌胎，无穷冰雹落悬厓。只愁驼背模糊锦，翻倒龙宫复此来。
﻿黄华峪十绝句 其九 ,金,元好问,七言绝句,落峡飞流散不收，湍声汹汹动高秋。也应嫌被红尘浣，才近山门便洑流。
﻿黄华峪十绝句 其十 ,金,元好问,七言绝句,乞得三泉住不成，风沙鞍马负平生。故山定已移文了，又被黄华识姓名。
﻿墨竹扇头,金,元好问,七言绝句,嫩香新粉玉交加，小笔风流自一家。只欠雪溪王处士，醉来肝肺出枯槎。
﻿七夕,金,元好问,七言绝句,天街奕奕素光移，云锦机閒漏箭迟。谁与乘槎问银汉，可无风浪借佳期。
﻿从希颜觅笃耨香 其一 ,金,元好问,七言绝句,绿洋奇亦赛浓梅，永忆熏炉试浅灰。尤物也知人爱惜，帘筛风动只萦回。
﻿从希颜觅笃耨香 其二 ,金,元好问,七言绝句,自倚诗情合得消，暮寒新火觉无聊。悬知受用无多在，试往新诗乞断瓢。
﻿烟溪独钓图,金,元好问,七言绝句,鞍马风沙万里身，眼明惊见楚江春。绿蓑衣底元真子，不解吟诗亦可人。
﻿雪行图,金,元好问,七言绝句,太乙仙舟云锦重，新郎走马杏园红。骑驴亏煞吟诗客，到处相逢是雪中。
﻿醉猫图 其一 ,金,元好问,七言绝句,窟边痴坐费工夫，侧辊横眠却自如。料得仙师曾细看，牡丹花下日斜初。
﻿醉猫图 其二 ,金,元好问,七言绝句,饮罢鸡苏乐有馀，花阴真是小华胥。但教杀鼠如山了，四脚撩天却任渠。
﻿浑源望湖川见百叶杏花,金,元好问,七言绝句,四月山泉冻未开，东君才为挽春回。多情丹杏知人意，留著双华待我来。
﻿书贻第三女珍,金,元好问,七言绝句,珠围翠绕三花树，李白桃红一捻春。看取元家第三女，他年真作魏夫人。
﻿七贤堂,金,元好问,七言绝句,石坛高树映寒藤，閒有沙鸥静有僧。总爱山阳竹林好，七贤来了更谁曾。
﻿三门砥柱,金,元好问,七言绝句,南北争教限大江，吴家才了又陈亡。画工只说三门险，不记茅津一苇航。
﻿王烈泉,金,元好问,七言绝句,日餐石髓旨如饴，仍倒岩边饮上池。功满自骑鸾鹤去，夜深惟有月来窥。
﻿赵大年秋溪戏鸭图 其一 ,金,元好问,七言绝句,寒沙折苇浙江湾，诗在波痕没灭间。前日扁舟人老矣，却从图画羡君閒。
﻿赵大年秋溪戏鸭图 其二 ,金,元好问,七言绝句,画家朱粉不到处，淡墨自觉天机深。卖酒垆边见崔白，王孙真有五湖心。
﻿雪谷早行图,金,元好问,七言绝句,云拥云横下笔难，争教万景入荒寒。诗翁自有无声句，画里凭君细觅看。
﻿读汉书,金,元好问,七言绝句,室方隆栋非难构，水到颓波岂易回。丰沛帝乡多将相，莫从兴运论人材。
﻿惠崇芦雁,金,元好问,七言绝句,江湖牢落太愁人，同是天涯万里身。不似画屏金孔雀，离离花影淡生春。
﻿早起,金,元好问,七言绝句,北舍南邻独乐声，裌衣晨起觉秋清。豆田待熟朝朝雨，唤杀双鸠不肯晴。
﻿纳凉张氏庄,金,元好问,七言绝句,小桥深竹午风便，一道垂杨带乱蝉。山下行人遮日去，却从茅屋问瓜田。
﻿梦中作,金,元好问,七言绝句,春泥滑滑满春山，惭愧幽禽唤客还。安得便乘双翼去，绿阴清昼伴君閒。
﻿济南杂诗,金,元好问,七言绝句,砍来官树午阴轻，湖畔游人怕晚晴。一夜灵泉庵上宿，四山风露觉秋生。
﻿寄史同年,金,元好问,七言绝句,情话通宵慰别离，殷勤酿酒趁花期。沁南只道梅花早，犹较归程十日迟。
﻿为衍圣孔公题张公佐湘江春早图,金,元好问,七言绝句,黄陵祠下雨如绳，老笔题诗想旧曾。今日图间见晴景，依然愁绝夜船灯。
﻿怀益之兄,金,元好问,五言排律,世故伊川叹，乡情越客音。天宜他日定，陆已向来沈。冉冉愁看老，源源事益侵。谁言易排遣，自分不胜任。鞭影惊疲马，钟声急暮禽。局中无旷迹，喧外有幽寻。梦失名家笔，书存遗子金。山田和石瘦，茅屋过云深。春雨蔬成圃，秋霜柿满林。树阴凉拂席，花气澹盈襟。宿鹭窥晨汲，孤猿伴暝吟。溪僧时问字，野客或知琴。抱璞休奇售，临觞得缓斟。阿兄团聚日，曾语百年心。
﻿癸巳除夜,金,元好问,五言排律,鼎定周元重，薪安汉已然。不随南渡马，虚泛北归船。身并枯蜩化，心争脱兔先。尘埃嗟落泊，光景强留连。往事青灯里，浮生白发前。更残钟未动，犹属出京年。
﻿病中,金,元好问,五言排律,战胜颇自恃，宁知从外腴。文章工作祟，时运迫摧枯。止酒嗟何及，烧猪本不图。膏梁无急变，山泽有真臞。诗信藤条戏，方遭铁弹诬。盐红忘后顾，黧黑见前驱。眩入投床仆，晨淹伏枕呼。万钱惟呕泄，一脔尔乘除。静伏心仍悸，深调息亦粗。局嫌囚宇宙，渴忆卷江湖。风柳留蝉蜕，霜松映鹤孤。养和惩往失，扶老念时须。杯杓归神誓，垣墙任佛踰。回蹊且垂翅，望或在桑榆。
﻿汴禅师自斲普照石为研以诗见饷为和二首 其一 ,金,元好问,五言排律,寺废瓦不毁，研奇功亦多。已知良斲少，更奈苦心何！挺挺刚无敌，津津润可呵。羽阳陵谷变，冰井字书讹。赠比黄金璞，辞惭紫石歌。遥知玉音在，洗耳俟研磨。
﻿汴禅师自斲普照石为研以诗见饷为和二首 其二 ,金,元好问,五言排律,点化铅仍见，坚凝铁易穿。何年埋朽壤，此日睹青天。古色秋烟重，哀音夜雨悬。有刀堪切玉，是镜不名砖。佛荫沦空劫，书林结后缘。禅河一勺水，更拟就师传。
﻿箕山,金,元好问,古风,幽林转阴崖，鸟道人迹绝。许君栖隐地，唯有太古雪。人间黄屋贵，物外秖自洁。尚厌一瓢喧，重负宁所屑。降衷均义禀，汩利忘智决。得陇又望蜀，有齐安用薛。干戈几蛮触，宇宙日流血。鲁连蹈东海，夷齐采薇蕨。至今阳城山，衡华两丘垤。古人不可作，百念肝肺热。浩歌北风前，悠悠送孤月。
﻿缑山置酒,金,元好问,古风,灵宫肃清晓，细柏含古春。人言王子乔，鹤驭此上宾。白云山苍苍，平田木欣欣。登高览元化，浩荡融心神。西望洛阳城，大路通平津。行人细如蚁，扰扰争红尘。蓬莱风涛深，鬓毛日夜新。殷勤一杯酒，愧尔云间人。
﻿光武台,金,元好问,古风,东南地上游，荆楚兵四冲。游子十月来，登高送长鸿。当年赤帝孙，提剑起蒿蓬。一顾滍水断，再顾新都空。雷霆万万古，青天看飞龙。岿然此遗台，落日荒烟重。谁见经纶初，指挥走群雄。白水日夜东，石麟几秋风。空馀广武叹，无复云台功。
﻿颍亭留别,金,元好问,古风,故人重分携，临流驻归驾。乾坤展清眺，万景若相借。北风三日雪，太素秉元化。九山郁峥嵘，了不受陵跨。寒波淡淡起，白鸟悠悠下。怀归人自急，物态本閒暇。壶觞负吟啸，尘土足悲咤。回首亭中人，平林澹如画。
﻿㶏亭,金,元好问,古风,春物已清美，客怀自幽独。危亭一徘徊，翛然若新沐。宿云淡野川，元气浮草木。微茫尽楚尾，平远疑杜曲。生平远游赋，吟讽心自足。朅来著世网，抑抑就边幅。人生要适情，无荣复何辱。乾坤入望眼，容我谢羁束。一笑白鸥前，春波动新绿。
﻿出京,金,元好问,古风,从宦非所堪，长告欣得请。驱马出国门，白日触隆景。半生无根著，飘转如断梗。一昨随牒来，六月阻归省。城居苦湫隘，群动日蛙黾。惭愧山中人，团茅遂幽屏。尘泥久相浣，梦寐见清颍。矫首孤飞云，西南路何永。
﻿元鲁县琴台,金,元好问,古风,荒城草木合，破屋风雨侵。千年一琴台，眷焉涕盈襟。遗爱食县社，公宁不堪任。此台即甘棠，忍使无馀阴。旁舍高以华，大豪日捐金。苍云玄武暮，鬼物凭阴岑。尚德抑玄虚，坠典谁当寻？我兴荐寒泉，百拜公来临。公来不能知，落日下饥禽。怀哉空山里，鹤飞猿与吟。当年于蔿歌，补衮一何深。承平示得意，独能正哇淫。君相此一时，又复悟良箴。谀臣坐废黜，盍亦起幽沈。蒲轮竟颓毂，香草空深林。寂寞授书室，孤甥举遗衾。生平谅已然，薄俗矧来今。千山为公台，万籁为公琴。夔旷不并世，月露为知音。人间蹄涔耳，已矣非公心。
﻿赠答刘御史云卿,金,元好问,古风,学道有通蔽，今人乃其尤。温柔与敦厚，扫灭不复留。高蹇当父师，排击剧寇雠。真是未可必，自私有足羞。古人相异同，宁复操戈矛。春风入万物，枯蘖将和柔。克己未有加，归仁亦何由。先儒骨已腐，百骂不汝酬。胡为文字间，刮垢搜瘢疣。吾道非申韩，哀哉涉其流。大儒不知道，此论信以不。我观唐以还，斯文有伊周。开云揭日月，不独程张俦。圣途同一归，论功果谁优？户牖徒自辟，胶漆本易投。九原如可作，吾欲起韩欧。
﻿古意二首 其一 ,金,元好问,古风,七岁入小学，十五学时文。二十学业成，随计入咸秦。秦中多贵游，几与书生亲。年年抱关吏，空笑西来频。在昔学语初，父兄已卜邻。跛鳖不量力，强欲缘青云。四十有牧豕，五十有负薪。寂寥抱玉献，贱薄倡优陈。青衫亦区区，何时画麒麟。遇合仅一二，饥寒几何人。谁留章甫冠，万古徒悲辛。
﻿古意二首 其二 ,金,元好问,古风,桃李弄娇娆，梨花澹丰容。盈盈两无语，��争春风。春风何许来，草木谁青红。天公亦老矣，何意夸儿童。昨朝花正开，今朝花已空。川流不肯驻，并与繁华东。楩楠千岁姿，肮脏空谷中。阳和不择地，亦复难为功。本无儿女心，安用尤天公。
﻿送钦叔内翰并寄刘达卿郎中白文举编修二首 其一 ,金,元好问,古风,君性我所谙，我心君所知。凡我之所短，君亦时有之。谋事恨太锐，临断恨太迟。持论恨太高，徇俗恨太卑。人道自近始，贫富理不齐。君自不得饱，欲疗何人饥。乞醯乞诸邻，圣哲有明讥。被发救乡人，智者所不为。且如与人交，交有非所宜。白黑不复择，豁豁倾心脾。汎爱岂不可，后悔终自贻。又如与人言，宁复无失辞。刺口论成败，白眼谈歌诗。世故彀黄閒，能不发其机。闻君作损斋，似觉豪华非。惩忿与窒欲，百年有良规。与子各努力，岁晚以为期。
﻿送钦叔内翰并寄刘达卿郎中白文举编修二首 其二 ,金,元好问,古风,古人遥相望，每恨不同时。同时得古人，欢乐良在兹。君归岂不佳，交游满京师。门前车马来，笑言慰所思。细话洛阳事，高咏嵩山诗。宫壶发新篘，宫梅耿幽姿。故应刘与白，亦复念微之。
﻿登恒山,金,元好问,古风,大茂维岳古帝孙，太朴未散真巧存。乾坤自有灵境在，奠位岂合他山尊。椒原旌旗白日跃，山界楼观苍烟屯。谁能借我两黄鹄，长袖一拂元都门。
﻿少林,金,元好问,古风,云林入清深，禅房坐萧爽。澄泉洁馀习，高鸟唤长往。我无玄豹姿，谩有紫霞想。回首山中云，灵芝日应长。
﻿饮酒五首 其一 ,金,元好问,古风,西郊一亩宅，闭门秋草深。床头有新酿，意惬成孤斟。举杯谢明月，蓬荜肯相临。愿将万古色，照我万古心。
﻿饮酒五首 其二 ,金,元好问,古风,去古日已远，百伪无一真。独馀醉乡地，中有羲皇淳。圣教难为功，乃见酒力神。谁能酿沧海，尽醉区中民。
﻿饮酒五首 其三 ,金,元好问,古风,利端始萌芽，忽复成祸根。名虚买实祸，将相安足论。驱驴上邯郸，逐兔出东门。离官寸亦乐，里社有拙言。
﻿饮酒五首 其四 ,金,元好问,古风,万事有定分，圣智不能移。而于定分中，亦有不测机。人生桐叶露，见日忽已晞。唯当饮美酒，傥来非所期。
﻿饮酒五首 其五 ,金,元好问,古风,此饮又复醉，此醉更酣适。徘徊云间月，相对澹以默。三更风露下，巾袖警微湿。浩歌天壤间，今夕知何夕？
﻿刘曲龙潭,金,元好问,古风,层冰积浩荡，陵谷低吞吐。窈窕转幽壑，突兀开净宇。回头山水县，亦复堕尘土。孤云铁梁北，宇宙一仰俯。风景初不殊，川涂忽修阻。寒潭海眼净，黕黑自太古。蛰龙何年卧，万国待霖雨。谁能裂苍崖，雷风看掀举。
﻿后饮酒五首 其一 ,金,元好问,古风,少日不能觞，少许便有馀。比得酒中趣，日与杯杓俱。一日不自浇，肝肺如欲枯。当其得意时，万物寄一壶。作病知奈何，妾妇良区区。但愧生理废，饥寒到妻孥。吾贫盖有命，此酒不可无。
﻿后饮酒五首 其二 ,金,元好问,古风,金丹换凡骨，诞幻若无实。如何杯杓间，乃有此乐国。天生至神物，与世作酣适。岂曰无妙理，滉漾莫容诘。康衢吾自乐，何者为帝力。大笑白与刘，区区颂功德。
﻿后饮酒五首 其三 ,金,元好问,古风,客从崧少来，贻我招隐诗。为言学仙好，人间竟何为？一笑顾客言，神仙非所期。山中如有酒，吾与尔同归。
﻿后饮酒五首 其四 ,金,元好问,古风,酒中有胜地，名流所同归。人若不解饮，俗病从何医。此语谁所云，吾友田紫芝。紫芝虽吾友，痛饮真吾师。一饮三百杯，谈笑成歌诗。九原不可作，想见当年时。
﻿后饮酒五首 其五 ,金,元好问,古风,饮人不饮酒，正自可饮泉。饮酒不饮人，屠沽从击鲜。酒如以人废，美禄何负焉。我爱靖节翁，于酒得其天。庞通何物人，亦复为陶然。兼忘物与我，更觉此翁贤。
﻿麦叹,金,元好问,古风,借地乞麦种，徼倖今年秋。乞种尚云可，无丁复无牛。田主好事人，百色副所求。盻盻三百斛，宽我饥寒忧。我梦溱南川，平云绿油油。起来望河汉，旱火连东州。四月草不青，吾种良谩投。田间一太息，此岁何时周。向见田父言，此田本良畴。三岁废不治，种则当倍收。如何落吾手，羊年变鸡猴。身自是旱母，咄咄将谁尤。人满天地间，天岂独吾雠。正以赋分薄，所向因拙谋。不稼且不穑，取禾亦何繇。办作高敬通，恶雨将漂流。吾贫有滥觞，贤达未始羞。单衣适至骭，一剑又蒯缑。焉知寄食饿，不取丞相侯。作诗以自广，时用商声讴。
﻿龙门杂诗,金,元好问,古风,石楼绕清伊，尘土天所限。人言无僧久，草满不复刬。滩声激悲壮，山意出高蹇。当年香山老，挂冠遂忘返。高情留诗轴，清话入禅版。谁言海山去，萧散仍在眼。溪寒不可涉，倚杖西林晚。
﻿丰山怀古,金,元好问,古风,丰山一何高，古屋苍烟重。开门望吴楚，鸟去天无穷。连山横巨鳌，白水亘长虹。川原郁佳气，自古南都雄。炎精昔季兴，卧龙起隆中。落落出奇策，言言揭孤忠。时事有可论，生晚恨不逢。汉贼不两立，大义皎日同。吴人操等耳，忍与分河潼。夺操而与权，何以示至公。一民汉遗黎，尺地汉故封。守民及守土，天地与相终。不能禦寇雠，顾以寇自功。既异鸿沟初，又非列国从。一券捐半产，二祖宁汝容。端本一已失，孤唱谁当从？至今有遗恨，庙柏号阴风。旧闻清泠渊，天籁如撞钟。山径野人语，诞幻欺孩童。开元有乱阶，鹿饮温泉宫。黄猿何为者，乃尔能啸凶。乾坤之大音，久郁理当通。清箱旦夕落，伫尔惊群聋。
﻿乙酉六月十一日雨,金,元好问,古风,一旱近两月，河洛东连淮。骄阳佐大火，南风卷黄埃。草树青欲乾，四望令人哀。时时怪事发，雨雹如李梅。我梦天河翻，崩腾走云雷。今日复何日，駃雨东南来。元气淋漓中，焦卷意已回。良苗与新颖，郁郁无边涯。书生如老农，苦乐与之偕。闾阎闻吉语，一笑心颜开。酉年酒如浆，乾溢安能灾。惟当作高廪，多具尊与罍。家人笑问我，君用安在哉！
﻿一井金,金,元好问,古风,绿阴清昼。雨茸梅子黄时候。华堂金兽。香润炉烟透。舞燕回轻袖。歌凤翻新奏。院静人稀，永日迟迟花漏。一杯为寿。笑捧处自传纤手。钗头花有。瑞草宜男□。不愿金盈甃。不愿珠盈斗。惟愿董风，岁岁人长久。
﻿观淅江涨,金,元好问,古风,一旱千里赤，一雨垣屋败。淅故以江名，暴与众壑会。初惊沙石卷，稍觉川谷隘。雷风入先驱，大块供一噫。千帆鼓前浪，万马接后派。崩崖不暇顾，拔木无留碍。凭陵如藉势，洄洑各有态。平分乍舒徐，怒触忽碎坏。云蒸楚树杪，雪映商岭背。髣髴千丈潮，恍与海门对。佽飞斗蛟鳄，燃犀出鳞介。阳侯富阴族，万首露光怪。翠蕤澹偃蹇，钲鼓乱�磕。永怀疏凿力，重叹神禹大。乾坤海为壑，未碍变横溃。纳污非无处，流恶聊自快。投诗与龙盟，涤荡烦一再。
﻿鹳雀崖北龙潭,金,元好问,古风,层崖閟顽阴，水木深以阻。湍声半空落，汹汹如怒虎。风生木叶脱，魄动不敢语。何年浑沌窍，灵物此栖处。初从一线溜，开凿到神禹。云雨鼓飞浪，喷薄齐万弩。藏珠骊龙颔，百斛快一吐。油油入无底，细散不濡缕。归藏海有穴，汎溢愁下土。南峰天一柱，万古镇幽府。江山有奇探，落景迫行旅。多惭茹芝人，终年看飞雨。
﻿五松平,金,元好问,古风,竹港晨露白，石门秋气寒。湍流落涧壑，细路深茅菅。江平白石出，竟日沿清湾。四顾不见人，山鸟时閒关。苍崖入地底，烟霭青漫漫。力尽不能过，却坐空长叹。青天白云间，可望不可攀。虚名竟何得，行路乃尔难。
﻿赠答杨焕然,金,元好问,古风,诗亡又已久，雅道不复陈。人人握和璧，燕石谁当分？关中杨夫子，高诲世所闻。十年玄尚白，藜藿甘长贫。有来河水篇，四海付斯文。斯文有定在，桓生知子云。古来知己难，万里犹比邻。千人国中和，要非心所亲。东楚西南秦，望君劳我神。相逢不得语，别去徒殷勤。白云不可赠，相思秋复春。
﻿送诗人李正甫,金,元好问,古风,阳和入枯株，霭霭含芳津。山头太古石，不与万物春。朝从木客游，暮将山鬼邻。紫芝仅盈掬，幽兰不克纫。青云入长吁，肝胆空轮囷。我尝读君诗，天趣触眼新。秦游得豪宕，晋产馀真淳。怒虎不受唾，骇鹿未易驯。安坐谁不如，半生走逡巡。苍苍不可问，藐藐谁当亲？青山碾为尘，白日无閒人。空歌东野曲，不救西州贫。
﻿晓发石门渡湍水道中,金,元好问,古风,疏星澹秋明，阴霞绚朝映。积雨成坐愁，晨光动幽兴。石门归驭引，湍浦渔舠并。旷荡万景新，归藏四山静。平湖风漪绿，远岸秋沙净。洋洋游鱼逝，汎汎轻鸥泳。隐显乖夙心，感遇见真性。倦游时自悼，违己将安竟。忧端从中来，茫茫发孤咏。
﻿放言,金,元好问,古风,韩非死孤愤，虞卿著穷愁。长沙一湘累，郊岛两诗囚。人生定能几，肺肝日相雠。井蛙奚足论，裈虱良足羞。正有一朝乐，不偿百年忧。古来帝王师，或从赤松游。大笑人间世，起灭真浮沤。曾是万户封，不博一掉头。有来且当避，未至吾何求。悠悠复悠悠，大川日东流。红颜不暇惜，素发忽已稠。我欲升嵩高，挥杯劝浮丘。因之两黄鹄，浩荡观齐州。
﻿黄公庙,金,元好问,古风,羁客无恒居，六月走长路。清风黄公祠，地古欣所遇。剑飞素灵哭，龙跃云雨赴。堂堂文成君，谈笑取帝傅。功名要有命，阴相果何预。谁谓圯上人，异事惊竹素。河清不可俟，筋力疲世故。袖间一编书，尘埃叹迟暮。
﻿济南庙中古桧同叔能赋,金,元好问,古风,亭亭祠宫桧，郁郁上云雨。扶持几来年，造物心独苦。青馀玉川润，根入铁岸古。虽含栋梁姿，斤斧安得取。沇洑地中久，骇浪思一鼓。天柱屹不移，水国奠平土。乾坤此神物，甲乙存世谱。濑乡留耳孙，阙里传鼻祖。秦松徒自污，蜀柏聊共数。会待十抱成，兹焉重摩拊。
﻿学东坡移居八首 其一 ,金,元好问,古风,谁谓我屋宽，寝处无复馀。谁谓我屋小，十口得安居。南荣坐诸郎，课诵所依于。西除著僮仆，休沐得自如。老我于其閒，兀兀穷朝晡。起立足欠伸，偃卧足展舒。窗明火焙煖，似欲忘囚拘。屋前有隙地，客舍不可无。花阑及菜圃，次第当耘锄。东野载家具，家具少于车。我贫不全贫，尚有百本书。
﻿学东坡移居八首 其二 ,金,元好问,古风,故书堆满床，故物贮满箱。浑浑商宝鬲，累累汉铜章。杖饰昭敬恭，严卯诃瘅刚。雷文绕杖节，兽面出佩璜。私印刻王尊，玉斗蛟龙翔。逸少留半纸，鱼网非硬黄。亦有昙首帖，不辨作雁行。雪景睿思物，宣政旧所藏。晋公古渔父，浩歌濯沧浪。因观宫骑图，卧驼识提囊。溪石含馀润，奚墨凝幽香。南荣挂风响，云裾佩铿锵。镜背先秦书，八字环中央。读之三叹息，此日何时光？
﻿学东坡移居八首 其三 ,金,元好问,古风,壬辰困重围，金粟论升勺。明年出青城，瞑目就束缚。毫釐脱鬼手，攘臂留空橐。聊城千里外，狼狈何所托？诸公颇相念，馀粒分凫鹤。得损不相偿，抔土填巨壑。一冬不制衣，缯纩如纸薄。一日仅两食，强半杂藜藿。不羞蓬累行，粗识瓢饮乐。敌贫如敌寇，自信颇亦悫。儿啼饭箩空，坚阵为屡却。沧溟浮一叶，渺不见止泊。五穷果何神，为戏乃尔虐。
﻿学东坡移居八首 其四 ,金,元好问,古风,旧隐嵩山阳，笋蕨丰馈饷。新斋淅江曲，山水穷放浪。乾坤两茅舍，气压华屋上。一从陵谷变，归顾无复望。渔樵忆往还，风土梦间旷。恍如悟前身，姓改心不忘。去年住佛屋，尽室寄寻丈。今年僦民居，卧榻碍盆盎。静言寻祸本，正坐一出妄。青山不能隐，俯首入羁鞅。巢倾卵随覆，身在颜亦强。空悲龙髯绝，永负鱼腹葬。置锥良有馀，终身志悲怆。
﻿学东坡移居八首 其五 ,金,元好问,古风,国史经丧乱，天幸有所归。但恨后十年，时事无人知。兴废属之天，事岂尽乖违。传闻入雠敌，秖以兴骂讥。老臣与存亡，高贤死兵饥。身死名亦灭，义士为伤悲。哀哀淮西城，万夫甘伏尸。田横巨擘耳，犹为谈者资。我作南冠录，一语不敢私。稗官杂家流，国风贱妇诗。成书有作者，起本良在兹。朝我何所营，暮我何所思。胸中有茹噎，欲得快吐之。湿薪烟满眼，破砚冰生髭。造物留此笔，吾贫复何辞。
﻿学东坡移居八首 其六 ,金,元好问,古风,此州多寓士，论年悉肩随。风波同一舟，奚必骨肉为。倪家莲花白，每酿必见贻。季昌妙琴事，足以相娱嬉。郭侯家多书，篇帙得遍窥。赵子笃于学，间以问所疑。王生旧邻舍，穷达心不移。千里访存殁，十口分寒饥。独有仲通甫，天马不可羁。直以论诗文，稍稍窥藩篱。永怀王与李，朔漠行当归。书来闻吉语，报我脱絷维。惭非一狐腋，不直五羖皮。我作野史亭，日与诸君期。相从一笑乐，来事无庸知。
﻿别李周卿二首 其一 ,金,元好问,古风,行路涩于棘，单车望千山。歌君归云曲，清涕留馀潸。六年河朔州，动辄得谤讪。惟君笃高义，日来款柴关。古交松柏心，今交桃李颜。古人去不返，古道挽不还。相思一尊酒，幽恨寄山间。
﻿别李周卿二首 其二 ,金,元好问,古风,城居日蛙黾，局促复局促。去作山中客，放浪谁检束。溪光淡于冰，山骨净如玉。怀我同心人，团茅住深竹。垂纶鲜可食，种秫酒亦足。石坛三万丈，醉眼天一粟。安得万里风，相从两黄鹄。
﻿题张左丞家范宽秋山横幅,金,元好问,古风,层崖閟长阴，细径缘绝巘。梯云阑干峻，廓廓清眺展。斜阳半天赤，飞鸟大江远。清霜张秋气，草树生意剪。风雪斫坚敌，旗旆纷仆偃。峥嵘峰峦出，莽苍林薄晚。盘盘范家笔，老怀寄高蹇。经营入惨淡，得处乃萧散。嵩丘动归兴，突兀青在眼。何时卧云身，团茅遂疏懒。
﻿宿张靖田家,金,元好问,古风,川涂尽坡陀，岭路入荒梗。微茫望烟火，向背得庐井。残民安朴陋，倦客喜幽屏。儿童闻叩扉，租吏有馀警。两崖纷丛薄，砂石立顽犷。湍流落空嵌，百折不容骋。山深饶风露，夜气凄以耿。园花淡相望，边月空照影。深居苦不早，素发忽垂领。谁谓林野人，兹焉惜清景。
﻿梨花海棠二首 其一 ,金,元好问,古风,梨花如静女，寂寞出春暮。春工惜天真，玉颊洗风露。素月淡相映，萧然见风度。恨无尘外人，为续雪香句。孤芳忌太洁，莫遣凡卉妒。
﻿梨花海棠二首 其二 ,金,元好问,古风,妍花红粉妆，意态工媚妩。窈窕春风前，霞衣欲轻举。金盘渺华屋，国艳徒自许。依依如有意，脉脉不得语。诗人太冷落，愁绝残春雨。
﻿宝严纪行,金,元好问,古风,阴崖转清深，秋老木坚瘦。城居望已远，步觉脱氛垢。宝严夙所爱，丈室方再叩。曛黑才入门，径就石泉漱。遥遥金门寺，宝焰出岩窦。我岂无尽公，昔见今乃又。同来二三子，寝饭故相就。况有杜紫微，琴筑终雅奏。曈曈上初日，深樾炯穿漏。逶迤陟西巘，万景若迎候。绝壁三面开，仰看劳引脰。两山老突兀，屹立柱圆覆。诸峰出头角，随起随偃仆。不可无烟霞，朝暮为先后。横亘连巨鳌，飞堕集灵鹫。九华与奇巧，五老失浑厚。想当位置初，遂欲雄宇宙。太行有谼谷，胜绝无出右。大似尘外人，眉宇见高秀。哀湍下绝壑，电激龙怒斗。崩奔翻雪窖，莹滑泻琼甃。穷源得悬流，伟观骇初遘。仙人宝楼阁，白雨散檐溜。天孙拂机丝，素锦绚清昼。永怀登高赋，意匠困驰骤。窘于游暴秦，百说不一售。林间太古石，稍复抔饮旧。已约铭洼尊，细凿留篆籀。兹山缘未了，僧夏容宿留。终当丐馀年，奇探尽云岫。
﻿雁门道中书所见,金,元好问,古风,金城留旬浃，兀兀醉歌舞。出门览民风，惨惨愁肺腑。去年夏秋旱，七月黍穟吐。一昔营幕来，天明但平土。调度急星火，逋负迫捶楚。网罗方高悬，乐国果何所。食禾有百螣，择肉非一虎。呼天天不闻，感讽复何补。单衣者谁子，贩籴就南府。倾身营一饱，岂乐远服贾。盘盘雁门道，云涧深以阻。半岭逢驱车，人牛一何苦！
﻿同白兄赋瓶中玉簪,金,元好问,古风,畏景众芳歇，仙葩此夷犹。冰姿出新沐，娟娟倚清秋。昨梦今见之，风鬟玉搔头。谁言闺房秀，高情渺林丘。碧筵古铜壶，一室香四周。怀人成独咏，远思徒悠悠。
﻿野史亭雨夜感兴,金,元好问,古风,私录关赴告，求野或有取。秋兔一寸毫，尽力不易举。衰迟私自惜，忧畏当谁语。展转天未明，幽窗响疏雨。
﻿寄英禅师师时住龙门宝应寺,金,元好问,古风,我本宝应僧，一念堕儒冠。多生经行地，树老井未眢。一穷缚两脚，寸步百里难。空馀中夜梦，浩荡青林端。故人今何如，念子独轻安。孤云望不及，冥鸿杳难攀。前时得君诗，失喜忘朝餐。想君亦念我，登楼望青山。山中多诗人，杖屦时往还。但苦诗作祟，况味同酸寒。清凉诗最圆，往往似方干。半年卧床席，疟我疥亦顽。济甫诗最苦，寸晷不识閒。倾身营一饱，船上八节滩。安行诗最工，六马鸣和鸾。郁郁饥寒忧，惨惨日在颜。老秦诗最和，平易出深艰。脱身豺虎丛，白发罹茕鳏。张侯诗最豪，惊风卷狂澜。窍繁天和泄，外腴中已乾。城中崔夫子，老笔郁盘盘。家无儋石储，气压风骚坛。我诗有凡骨，欲换无金丹。呻吟二十年，似欲见一斑。大笑揶揄生，已复不相宽。爱君梅花篇，入手如弹丸。爱君山堂句，深静如幽兰。诗僧第一代，无愧百年间。思君复思君，恨不生羽翰。何时溪上石，清坐两蒲团。
﻿梦归,金,元好问,古风,虚庭霜夜寒，落叶风自扫。恍如南窗月，坐失西山道。长安佳丽地，游子自枯槁。人生家居乐，学稼苦不早。衡门眼中见，归意满秋草。夜长梦已尽，愁绝令人老。
﻿继愚轩和党承旨雪诗二首 其一 ,金,元好问,古风,今古几诗人，扰扰剧毛粟。吾爱陶与韦，泠然扣冰玉。大雅久不作，闻韶信忘肉。求音扣寂寞，一叹动邻屋。水风清鹤梦，月露洗蝉腹。白头两遗编，吟唱心自足。谁为起九原，寒泉荐芳菊。
﻿继愚轩和党承旨雪诗二首 其二 ,金,元好问,古风,愚轩具诗眼，论文贵天然。颇怪今时人，雕镌穷岁年。君看陶集中，饮酒与归田。此翁岂作诗，真写胸中天。天然对雕饰，真膺殊相悬。乃知时世妆，粉绿徒争妍。枯淡足自乐，勿为虚名牵。
﻿秋蚕,金,元好问,古风,室人筐中无寸缕，一箔秋蚕课诸女。朝来饲却上马桑，隔簇仍闻竹间雨。阿容阿璋墨满面，画彻灰城前致语。上无苍蝇下无鼠，作茧直须如瓮许。东家追胥守机杼，有桑有税吾犹汝。官家却少一絇丝，未到打门先自举。
﻿南溪,金,元好问,古风,南溪酒熟清而醇，北溪梅花发兴新。前年去年花下醉，今年冷落花应嗔。梅花娟娟如静女，寂寞甘与荒山邻。诗人爱花山亦好，幽林穹谷生阳春。风鬟峨峨一尺云，芳香幽卧如相亲。山堂夜半北风恶，一点相思愁杀人。
﻿范宽秦川图,金,元好问,古风,乱山如马争欲前，细路起伏蛇蜿蜒。秦川之图范宽笔，来从米家书画船。变化开阖天机全，浓淡覆露清而妍。云兴霞蔚几千里，著我如在峨眉巅。西山盘盘天与连，九点尽得齐州烟。浮云未清白日晚，矫首四顾心茫然。全秦天地一大物，雷雨澒洞龙头轩。因山分势合水力，眼底廓廓无齐燕。我知宽也不办此，渠宁有笔如修椽。紫髯落落西溪君，长剑倚天冠切云，望之见之不可亲。元龙未除湖海气，李白岂是蓬蒿人？爱君恨不识君早，乃今得子胸中秦。作诗一笑君应闻。
﻿寄荅溪南诗老辛愿敬之,金,元好问,古风,五年不唤溪南渡，日夕心驰洛西路。山中今日见君诗，惆怅良辰又相误。龙蛇大泽变风景，虎豹天门郁烟雾。丈夫不合把锄犁，青鬓无情忽衰素。平泉漫作穷愁志，笠泽休题自怜赋。长安正有五侯鲭，肮脏谁能作楼护？青灯老屋深蓬蒿，蝙蝠掠面莎鸡号。剑歌夜半激悲壮，松风万壑翻云涛。区区墓上曹征西，我知惭愧王东皋。人生只有一杯酒，螟蛉蜾蠃安能豪。
﻿西园,金,元好问,古风,西园老树摇清秋，画船载酒芳华游。登山临水袪烦忧，物色无端生暮愁。百年此地旃车发，易水迢迢雁行没。梁门回望绣成堆，满面黄沙哭燕月。荧荧一炬殊可怜，膏血再变为灰烟。富贵已经春梦后，典刑犹在靖康前。当时三山初奏功，三山宫阙云锦重。璧月琼枝春色里，画阑桂树雨声中。秋山秋水今犹昔，漠漠荒烟送斜日。铜人携出露盘来，人生无情泪沾臆。丽川亭上看年芳，更为清歌尽此觞。千古是非同一笑，不须作赋拟《阿房》。
﻿双峰竞秀图为参政杨侍郎赋,金,元好问,古风,红烟霏霏云拂石，山木萧萧山鬼泣。江岸人家失南北，两峰突兀何许来，元气淋漓洗秋碧。画家晴景费经营，共爱移山入杳冥。安得北风吹雨去，倚天长剑看峥嵘。
﻿二月十五日鹤,金,元好问,古风,九龙冈上玄元祠，人言尊像神所遗。年年二月降灵鹤，来无定数有定期。城头晓露生新警，万首望穿云际影。不知浊世谁下临，只许霜毛见修整。石坛花落松风冷，戛然长鸣人语定。百年黧老誇见闻，万里黄冠赴灵应。只从游骑突重围，城郭并与人民非。可怜陊殿荒烟里，无复当年丁令威。
﻿阎商卿还山中,金,元好问,古风,阿卿去月从我来，今日西山成独往。野人不是城中物，涧饮岩栖梦馀想。翰林湿薪爆竹声，待诏履穿沾雪行。兰台从事更閒冷，文书如山白发生。孤灯静照寒窗宿，北风夜半歌黄鹄。田家闭门风雪深，梅花开时酒应熟。半世虚名不疗贫，栖迟零落百酸辛。凭君莫向山中说，白石清泉笑杀人。
﻿邓州城楼,金,元好问,古风,邓州城下湍水流，邓州城隅多古丘。隆中布衣不复见，浮云西北空悠悠。长鲸驾空海波立，老鹤叫月苍烟愁。自古江山感游子，今人谁解赋登楼？
﻿宛丘叹,金,元好问,古风,秦阳陂头人迹绝，荻花茫茫白于雪。当年万家河朔来，尽出牛头入租帖。苍髯长官错料事，下考大笑阳城拙。至今三老背肿青，死为逋悬出膏血。君不见刘君宰叶海内称，饥摩寒拊哀孤茕。碑前千人万人泣，父老梦见如平生。冰霜纨裤渠有策，如我碌碌当何成！荒田满眼人得耕，诏书已复三年征。早晚林间见鸡犬，一犁春雨麦青青。
﻿游黄华山,金,元好问,古风,黄华水帘天下绝，我初闻之雪溪翁。丹霞翠壁高欢宫，银河下濯青芙蓉。昨朝一游亦偶尔，更觉摹写难为功。是时气节已三月，山木赤立无春容。湍声汹汹转绝壑，雪气凛凛随阴风。悬流千丈忽当眼，芥蒂一洗平生胸。雷公怒击散飞雹，日脚倒射垂长虹。骊珠百斛供一泻，海藏翻倒愁龙公。轻明圆转不相碍，变见融结谁为雄？归来心魄为动荡，晓梦月落春山空。手中仙人九节杖，每恨胜景不得穷。携壶重来岩下宿，道人已约山樱红。
﻿密公宝章小集,金,元好问,古风,天东长白大宝幢，天河发源导三江。有木蔽映山朝阳，云谁巢者雏凤凰？云间吐气日五色，百鸟不敢言文章。名都盘盘魏大梁，黄金甲第罗康庄。王家书绝画亦绝，欲与中秘论低昂。密公书院无丝簧，窗明几洁凝幽香。元光以后门钥废，文士稍得连壶觞。客来喜色浮清扬，典衣置酒馀空箱。生平俊气不易降，眼中俗物都茫茫。渊明素琴嵇阮酒，妙意所寄谁能量。在昔武元握乾纲，扶桑为弓射八荒。猎取大国如驱羊，民风朴鲁资鸷彊，文洽未及武尅刚。兴陵之孙越王子，天以人瑞归明昌。十三执经侍帝傍，十八健笔凌阿房。撑肠文字五千卷，灵台架构森铺张。高阳苗裔袭众芳，胡不置之贡玉堂。袖中正有活国手，地下才得修文郎。悲风萧萧吹白杨，丘山零落可怜伤。承平故态耿犹在，拂拭宝墨生辉光。恰似如庵连榻坐，一瓯春露澹相忘。
﻿送张君美往南中,金,元好问,古风,南朝词臣北朝客，栖迟零落无颜色。阳平城边握君手，不似铜驼洛阳陌。去年春风吹雁回，今年雁逐秋风来。春风秋风雁声里，行人日暮心悠哉。长江大浪金山下，吴儿舟船疾于马。西湖十月赏风烟，想得新诗更潇洒。
﻿赠休粮张鍊师,金,元好问,古风,金砂雾散风雨疾，一点黄金铸秋橘。中林宴坐人不知，野鹿衔花蜂课蜜。富儿盘馔罗膻荤，扰扰飞蝇复聚蚊。见说西山好薇蕨，一枝青竹愿随君。
﻿读书山雪中,金,元好问,古风,前年望归归不得，去年中途脚无力。残生何意有今年，突兀家山堕眼前。东家西家百壶酒，主人捧觞客长寿。先生醉袖挽春回，万落千村满花柳。山灵为渠也放颠，世界幻入兜罗绵。似嫌衣锦太寒乞，别作玉屑妆山川。人言少微照乡井，准备黄云三万顷。何人办作陈莹中，来与先生共炊饼。
﻿过晋阳故城书事,金,元好问,古风,惠远祠前晋溪水，翠叶银花清见底。水上西山如卧屏，郁郁苍苍三百里。中原北门形势雄，想见城阙云烟中。望川亭上阅今古，但有麦浪摇春风。君不见系舟山头龙角秃，白塔一摧城覆没。薛王出降民不降，屋瓦乱飞如箭镞。汾流决入大夏门，府治移著唐明村。只从巨屏失光彩，河洛几度风烟昏。东阙苍龙西玉虎，金雀觚棱上云雨。不论民居与官府，仙佛所庐馀百所。鬼役天财千万古，争教一炬成焦土。至今父老哭向天，死恨河南往来苦。南人鬼巫好禨祥，万夫畚锸开连冈。官街十字改丁字，钉破并州渠亦亡。几时却到承平了，重看官家筑晋阳。评注（点击查看或隐藏评注）
﻿蟾池,金,元好问,古风,老蟆食月饱复吐，天公一目频年瞽。下界新增养蟾户，玉斧谁怜修月苦。郡国蟾池知几所，碧玉清流水仙府。小蟾徐行腹如鼓，大蟾张颐怒于虎。渠家眉间有黄乳，膏梁大丁正须汝。何人敢与月复雠，疾过池头不容语。向来属私今属官，从今见蟆当好看，爬沙即上青云端。
﻿高门关,金,元好问,古风,高门关头霜树老，细路千山万山绕。乱馀村落不见人，雪霰霏霏暗清晓。莘川百里如掌平，閒田满眼人得耕。山中树艺亦不恶，谁遣多田知姓名。许李申杨竟何得，只今惟有石滩声。
﻿甲辰秋洛阳得黄葵子种之南庵明年夏六月作花佛经所谓阎浮檀金明净柔软令人爱乐者此花可以当之因为赋长韵予方以病止酒故卒章及之,金,元好问,古风,芳蕤浥露娇黄湿，五叠湘裙轻襞积。晨妆午醉一日间，白白红红总狼藉。上阳宫女要头冠，摹写虽工破的难。看来明净复柔软，花中乃有阎浮檀。千里移根洛阳陌，主人不饮谁看客？乞与金杯自倾侧，明年为渠当举白。
﻿云峡,金,元好问,古风,石盆清冷贮秋水，水面苍烟飞不起。一堆寒碧几研间，宝气峥嵘插箕尾。山中雪浪空影像，长安鹦鹉犹纨绮。枉著奇章甲乙中，槁项才堪把耕来。不知天壤此尤物，鬼刻神劖通有几。薰蒸似欲出泉脉，莹滑定应凝石髓。剥裂雯华渍月秋，辛苦诗仙费摹拟。车箱箭筈连西东，仇池百穴总玲珑。飞堕不嫌灵鹫小，奇探已觉太湖空。故都乔木今如此，梦想熙春百花里。膏血纲船枯九州，亡国愁颜为谁洗？主人天质粹以温，天然与山作知闻。退食从容北窗卧，今古起灭真浮云。
﻿云岩,金,元好问,古风,壶中九华玉孱颜，紫烟著水往复还。小窗虚明淡相对，不数汉宫铜博山。会稽禹穴深无底，宝石偷来定山鬼。一堆寒碧殊不凡，满谷春云更堪喜。阿欣秀发见眉宇，小杜才情沦骨髓。摩挲不作几上看，缭白纡青便千里。浑沌日凿馀空嵌，漏天蒸湿饶风岚。世外元无种香国，海南真有补陁岩。观州爱玩频湔祓，民部平生几熏沐。藏舟夜壑未厌深，竟作新轩坐中物。一天星斗入金尊，翠射娉婷自有人。只欠宣和郑先觉，为君留写五湖真。
﻿天涯山,金,元好问,古风,九州上游推大卤，独恨山形颇椎鲁。天涯一峰今日看，快似昂头出环堵。何年气母此融结，鬼凿神劖未奇古。八窗玲珑透朝日，洞穴惨澹藏雷雨。名花锦石粲可喜，乞与云烟相媚妩。半空掷下金芙蕖，想得飞来自玄圃。传闻绝顶更灵异，云是清都群玉府。五云飞步吾未能，风袂泠泠已轻举。东州死爱华不注，向在陋邦何足数。敬亭不著谢宣城，断岸何缘比天姥。酒船何时朝复暮，倒卷滹沱浣尘土。唤起山灵搥石鼓，汉女湘妃出歌舞。诗狂他日笑遗山，饭颗不妨嘲杜甫。
﻿王右丞雪霁捕鱼图,金,元好问,古风,江云滉滉阴晴半，沙雪离离点江岸。画中不信有天机，细向树林枯处看。渔浦移家愧未能，扁舟萧散亦何曾。白头岁月黄尘底，笑杀高人王右丞。
﻿世宗御书田不伐望月婆罗门引先得楚字韵,金,元好问,古风,瑶光楼前按歌舞，桂树秋香月三五。白头谁解记开元，四海欢声自箫鼓。两都秋色皆乔木，三月阿房已焦土。天人亦有离别情，可是田郎心独苦。承平旧物《霓裳》谱，宝气晖晖映千古。银桥望极竟不归，灭没燕鸿下平楚。
﻿赠别孙德谦,金,元好问,古风,津桥垂杨雪花白，挽断春衫苦留客。西河一雨春意浓，绝似铜驼洛阳陌。河亭轰醉卧春风，到手金杯不放空。鹊山一带伤心碧，羡杀孙郎马首东。
﻿太原赠张彦远,金,元好问,古风,并州城边十月末，清霜棱棱风入骨。因君夜话吴江春，酒光潋滟金杯滑。閒閒骑鲸去灭没，当年爱君俊于鹘。平生我亦识翁人，惆怅流年如电抹。官家新筑文昌台，苍生不忧堕巅崖。眼看东阁奇士满，如君岂得藏蒿莱？晨鸡未鸣子当发，明星煌煌大于月，野夫一笑冠缨绝。
﻿鹿泉新居二十四韵,金,元好问,古风,土门西边井陉渡，野日荒荒下汀树。榆关石岭都几程，客梦往往迷归路。尘埃风雨半生过，尽著筋骸支世故。宁州假馆又两年，未保东来不西去。山城百家家有山，觌面呈山谁一顾。卖书买得吕氏园，不谓全山举相付。北崖老作土灰色，拥肿形模一夸父。娟娟正有小峨眉，却立不容亲杖屦。就中抱犊尤峭拔，望见韩山即攀附。韩王砦头四望阔，全赵米如才数聚。眼中麾盖天上来，泜水鼓旗纷偃仆。汉家威灵万万古，石子连冈犹虎距。夏秋众壑会鹿泉，浩浩湍声泻馀怒。西南诸峰不知数，荡海鲲䲔尻背露。霏烟空翠有无中，百态阴晴变朝暮。灵岩龙泉曾一到，独欠封龙展衰步。学仙不爱徐童花，李相书龛心所慕。平生怀抱向山尽，老气崔嵬如有助。岩居枯寂朝市喧，喧寂两閒差有趣。得行固愿留不恶，流坎且当随所遇。何曾万钱何用许，方丈有山容下箸。管城初无食肉相，黄帽非供折腰具。明年高筑野史亭，天已安排看山处。多惭不及谢宣城，标出敬亭天一柱。
﻿王学士熊岳图,金,元好问,古风,洗蔘池水甜于蜜，玉堂仙翁发如漆。膝前文度更风流，尽卷风流入诗笔。长松手种欲摩天，海岳楼空落照边。古来说有辽东鹤，仙语星星谁为传。五百年间异人出，却将锦绣裹山川。
﻿去岁君远游送仲梁出山,金,元好问,古风,去岁君远游，今年客他州。青天万古一明月，只与行人生暮愁。问君游何许，情多地僻兮遍处处。金鞭断折骐骥死，万里长鸿思一举。忆初识子梁王台，清风入座无纤埃。华岳峰尖见秋隼，金眸玉爪不凡材。西园日晴花满烟，五云楼阁三山巅。玉树瑶林照春色，青钱白璧买芳年。三年一梦南阳道，汴水迢迢入秋草。挐云心事人不知，千首新诗怨枯槁。破屋仰见星，疏衾风露清。匣中有长剑，为君鸣不平。泥涂久辱思一濯，去去举足皆清泠。邓州大帅材望雄，爱客不减奇章公。军中宴酣笳鼓竞，银烛吐焰如长虹。幕中多士君又往，谈笑已觉南夷空。东州春回十月后，梅花分香入春酒。平生得意钦与京，青眼高歌望君久。淅江南下青沄沄，石门细路苍烟屯。五松平头白日静，千山万山如乱云。菊源不逐时事改，芝岭自与商颜邻。他日想思一回首，渔舟时问武陵人。
﻿此日不足惜,金,元好问,古风,此日不足惜，此酒不可无。颇怪昌黎公，亦复为世儒。天生至神物，与人作华胥。一酌舌本强，二酌燥吻濡。三酌动高兴，四酌色敷腴。连绵五六酌，枯肠润如酥。眼花耳热后，万物寄一壶。十酌未渠央，百觚亦奚拘。人生一世间，忽若过隙驹。有酒不解饮，问君谁与娱。君不见东家骑■李，胆满六尺躯。万言黄石策，八阵夔州图。酒酣起舞不称意，长吁青云指夷吾。又不见西家紫髯郎，老气雄万夫。狂歌饮燕市，击筑声呜呜。倚天长剑插少室，颇欲四海皆东湖。鹰扬虎视今焉如，河山永隔黄公垆。衔杯直待秋井塌，青苔白骨怜君愚。少年觅计生白须，扪参历井无危途。荣不满睫良区区，就令一朝便得八州督，争似高吟大醉穷朝晡。馀名安得润枯骨，四十岂不知头颅。此日不足惜，此酒不可无。太虚为室月为烛，醉倒不用春风扶。
﻿虎害,金,元好问,古风,北山虎有穴，南山虎为群。目光如电声如雷，倚荡起伏山之垠。百人一饱不留骨，败衣坠絮徒纷纷。空谷绝樵声，长路无行尘。呀呀垂涎口，眈眈阚城闉。天地岂不仁，社公岂不神。哀哀太山妇，叫断秋空云。可怜封使君，生不治民死食民。世上无复裴将军，北平太守今何人？
﻿寄赵宜之,金,元好问,古风,大城满豺虎，小城空雀鼠。可怜河朔州，人掘草根官煮弩。北人南来向何处，共说莘川今乐土。莘川三月春事忙，布谷劝耕鸠唤雨。旧闻抱犊山，摩云出苍棱。长林绝壑人迹所不到，可以避世如武陵。煮橡当果谷，煎术甘饴饧。此物足以度荒岁，况有麋鹿可射鱼可罾。自我来嵩前，旱乾岁相仍。耕田食不足，又复违亲朋。三年西去心，笼禽念飞腾。一瓶一钵百无累，恨我不如云水僧。崧山几来层，不畏登不得，但畏不得登。洛阳一昔秋风起，羡杀云间张季鹰。
﻿纪子正杏园燕集,金,元好问,古风,纪翁种杏城西垠，千株万株红艳新。今年寒食好天色，晓气郁郁含芳津。天公自爱此花好，朝薰暮染烦花神。融霞晕雪一倾倒，非烟非雾非卿云。未开何所似，乳儿粉妆深绛唇。能啼能笑痴复騃，画出百子元非真。半开何所似，里中处女东家邻。阳和入骨春思动，欲语不语时轻颦。就中烂熳尤更好，五家合队虢与秦。曲江江头看车马，十里罗绮争红尘。阳平一邑多诗豪，主人买酒邀众宾。花时有成约，恨少杨子张吾军。落花著衣红缤纷，四坐惨澹伤精魂。花开花落十日耳，对花不饮花应嗔。爱花常苦得花晚，争教行乐无閒身。芳苞一破不更合，且看锦树烘残春。
﻿王黄华墨竹,金,元好问,古风,古来画竹尊右丞，东坡敛袂不敢评。开元石本出摹写，燕市骏骨留空名。亦有文湖州，画意不画形。一为坡所赏，四海知有筼筜亭。深衣幅巾老明经，老死不敢言纵横。岂知辽江一派最后出，运斤成风刃发硎。雪溪仙人诗骨清，画笔尚馀诗典刑。月中看竹写秋影，清镜平明白发生。娟娟略似萱草咏，落落不减丛台行。千枝万叶何许来，但见醉帖字欹倾。君不见忠恕大篆草书法，赵生怒虎噀墨成。至人技进不名技，游戏亦复通真灵。百年文章公主盟，屏山见之跽且擎。声光旧塞天壤破，议论今著儿曹轻。有物于此鸣不平，悲邪啸邪谁汝令？只恐破窗风雨夜，怒随雷电上青冥。
﻿泛舟大明湖,金,元好问,古风,长白山前绣江水，展放荷花三十里。看山水底山更佳，一堆苍烟收不起。山从阳丘西来青一弯，天公掷下半玉环。大明湖上一杯酒，昨日绣江眉睫间。晚凉一棹东城渡，水暗荷深若无路。江妃不惜水芝香，狼藉秋风与秋露。兰襟郁郁散芳泽，罗袜盈盈见微步。晚晴一赋画不成，枉著风标誇白鹭。我时骖鸾追散仙，但见金支翠蕤相后先。眼花耳热不称意，高唱吴歌叩两舷。唤取樊川摇醉笔，风流聊与付他年。
﻿九月七日梦中作诗续以末后二句,金,元好问,古风,桃花红深李花白，昨日成团今日拆。歌声满耳何处来，杨柳青旗洛阳陌。拊君背，握君手。朝钟暮鼓无了期，世事于人竟何有！青青镜中发，忽忽成白首。六国印，何如负郭二顷田，千载名，不及即时一杯酒。
﻿涌金亭示同游诸君,金,元好问,古风,太行元气老不死，上与左界分山河。有如巨鳌昂头西入海，突兀已过馀坡陀。我从汾晋来，山之面目腹背皆经过。济源盘谷非不佳，烟景独觉苏门多。涌金亭下百泉水，海眼万古留山阿。觱沸泺水源，奫沦晋溪波。云雷涵鬼物，窟宅深蛟鼍。水妃簸弄明月玑，地藏发泄天不诃。平湖油油碧于酒，云锦十里翻风荷。我来适与风雨会，世界三日漫兜罗。山行不得山，北望空长哦。今朝一扫众峰出，千鬟万髻高峨峨。空青断石壁，微茫散烟萝。山阳十月未摇落，翠蕤云旓相荡摩。云烟故为出浓淡，鱼鸟似欲留婆娑。石间仙人迹，石烂迹不磨。仙人去不返，六龙忽蹉跎。江山如此不一醉，拊掌笑杀孙公和。长安城头乌尾讹，并州少年夜枕戈。举杯为问谢安石，苍生今亦如卿何，元子乐矣君其歌。
﻿南冠行,金,元好问,古风,南冠累累渡河关，毕逋头白乃得还。荒城雨多秋气重，颓垣败屋深茅菅。漫漫长夜浩歌起，清涕晓枕留馀潸。曹侯少年出纨绮，高门大屋垂杨里。诸房三十侍中郎，独守残编北窗底。王孙上客生光辉，竹花不实鹓雏饥。丝桐切切解人语，海云唤得青鸾飞。梁园三月花如雾，临锦芳华朝复暮。阿京风调阿钦才，晕碧裁红须小杜。长安张敞号眉妩，吴中周郎知曲误。香生春动一诗成，瑞露灵芝满窗户。鱼龙吹浪三山没，万里西风入华发。无人重典鹔鹴裘，展转空床卧秋月。宝镜埋寒灰，郁郁万古不可开。龙剑出地底，青天白日驱云雷。层冰千里不可留，离魂楚些招归来。生不愿朝入省暮入台，愿与竹林嵇阮同举杯。郎食猩猩唇，妾食鲤鱼尾，不如孟光案头一盂水。黄河之水天上流，何物可煮人间愁。撑霆裂月不称意，更与倒翻鹦鹉洲。安得酒船三万斛，与君轰醉太湖秋。
﻿题刘紫微尧民野醉图,金,元好问,古风,苍苔浊酒同歌呼，白须红颊醉相扶。尧时皇质未全散，不论朝野皆欢虞。望云云非云，就日日非日。先秦迂儒强解事，极口誉尧初未识。尧民与酒同一天，此外更谁为帝力。仙老曾经甲子年，戏将陈迹画中传。山川淳朴忽当眼，回望康衢一慨然。不见只今汾水上，田翁鞭背出租钱。
﻿下黄榆岭,金,元好问,古风,北崖玄武暮，黕黑如积铁。东厓劫火馀，绚烂开锦缬。就中岭头一峰凸朴奇，剩费寒云几千叠。摩围可望不可到，青壁无梯猿叫绝。林烟日射彩翠新，跬步疑有黄金阙。画工胸次墨汁满，那得冰壶贮秋月。直须潮阳老笔回万牛，露顶张颠挥醉帖。石门细路无涧泉，行人饥渴挽不前。辛苦黄榆三十里，岂知却有看山缘。
﻿驱猪行,金,元好问,古风,沿山莳苗多费力，办与豪猪作粮食。草庵架空寻丈高，击版摇铃闹终夕。孤犬无猛噬，长箭不暗射。田夫睡中时叫号，不似驱猪似称屈。放教田鼠大于兔，任使飞蝗半天黑。害田争合到渠边，可是山中无橡术。长牙短喙食不休，过处一抹无禾头。天明陇亩见狼藉，妇子相看空泪流。旱乾水溢年年日，会计收成才什一。资身百倍粟豆中，儋石都能几钱直。儿童食糜须爱惜，此物群猪口中得。县吏即来销税籍。
﻿玉楼春,金,元好问,古风,流光不受长绳系，乐事且须论早计。丹成鸡犬亦登仙，运去英雄空掩涕。花留酒笑宁无意，酒藉花香尤有味。由来夷蹠不多争，唤向花间同一醉。秋风茅屋浮云巘，汗漫招来嵇与阮。尽从鹤背更腰金，独恨骑曹余手板。酒中最好藏疏懒，深注红螺容细卷。世间只没□闲人，举步有闲渠自远。
﻿游龙山,金,元好问,古风,曩予魏大梁，得交此州雷与刘。自闻两公誇南山，每恨南海北海风马牛。老龙面目今日始一见，更信造物工雕锼。是时山雨晴，平田绿油油。并山凉气多，况得通深幽。山泉谷口出迎客，石罅戛击琳琅球。蜿蜒入微行，渐觉藤萝罥衣树打头。恶木拉飒栖，直干比指稠。石门无风白日静，自是林响寒飕飕。一峰忽当眼，仰看看不休。一峰一峰千百峰，虽欲一一顾揖知无由。金城偃蹇不得上，瑶瓮回合如相留。苔花万锦石，丹碧烂不收。天关守虎豹，武库开戈矛。小山随起随偃仆，独立千仞绝顶缥缈之飞楼。百花冈头藉草坐，潇洒正直金莲秋。亭亭妙高台，玉斧何年修？登高览元化，快如鹰脱鞲。山灵故为作开阖，巧与诗境供冥搜。白云何许来？纤丝弄轻柔。蓬莱作雾涌，飘飘与烟浮。玉衣仙人鞭素虬，翕忽变化令人愁。须臾视六合，浩荡不可求。初疑陶轮比运甓，今悟夜壑真藏舟。劫石拂未穷，杞国浪自忧。断鳌立极万万古，争遣起灭如浮沤。快哉万里风，一扫天四周。谁言太始再开辟，日驭本自无停辀。举手谢山灵，就无清凉毫相非神羞。贱子贪名山，客刺已屡投。黄华挂镜台，天坛避秦沟。太山神明观，二室汗漫游。胸中隐然复有此大物，便可挥斥八极隘九州。玉峰有佳招，绝唱须一酬。为君探囊掷下珊瑚钩，白云相望空悠悠。异时华表见老鹤，姓字莫忘元丹丘。
﻿游泰山,金,元好问,古风,泰山天壤间，屹如郁萧台。厥初造化手，办此何雄哉！天门一何高，天险若可阶。积苏与累块，分明见九垓。扶摇九万里，未可诬齐谐。秦皇憺威灵，茂陵亦雄材。翠华行不归，石坛满苍苔。古今一俯仰，感极令人哀。是时春夏交，红绿无边涯。奇探忘登顿，意惬自迟回。惜无赏心人，欢然尽馀杯。夜宿玉女祠，崩奔涌云雷。山灵见光怪，似喜诗人来。鸡鸣登日观，四望无氛霾。六龙出扶桑，翻动青霞堆。平生华嵩游，兹山未忘怀。十年望齐鲁，登临负吟鞋。孤云拂层崖，青壁落落云间开。眼前有句道不得，但觉胸次高崔嵬。徂徕山头唤李白，吾欲从此观蓬莱。
﻿游承天悬泉,金,元好问,古风,诗人爱山爱彻骨，十月东来犯冰雪。悬流百里行不前，但觉飞湍醒毛发。閒閒老仙仙去久，石壁姓名苔藓滑。此翁可是六一翁，四十三年如电抹。并州之山水所洑，骇浪几轰山石裂。只知晋阳城西天下稀，娘子关头更奇劂。周南留滞何敢叹，投老天教探禹穴。君不见管涔汾源大车轮，平泉丈八玻璃盆。不知承天此水何所本，乃与沇渎争雄尊。平地突出随崩奔，汹如颓波射天门。太初元气未凝结，更欲何处留胚腪？素虬腾掷翠蛟舞，衮衮后出皆鳄鲲。雷车怒击冰雹散，石峡峻滑苍烟屯。凭崖下视心魄动，自愧气衰笔老胜概过眼无由吞。少东水帘亦潇洒，珠琲一一明朝暾。阳龙暗滋瑶草活，礜石自与莲汤温。神祠水之浒，仪卫盛官府。颇怪祠前碑，稽考失莽鲁。吾闻尹革台胎宣汾洮障大泽，自是生有自来，归有所假。而自经沟渎便可尸祝之，祀典纷纷果何取？子胥鼓浪怒未泄，精卫衔薪心独苦。楚臣有问天不酬，肯以诞幻虚荒惊聋瞽。宇宙有此水，万古万万古。人言主者介山氏，且道未有介山之前复谁主？山深地古自是有神物，不假灵真谁敢侮。稗官小说出闾巷，社鼓村箫走翁媪。当时大历十才子，争遣李諲镵陋语。石林六月清无暑，人家青红湿窗户。射鹿有场鱼有浦，好筑漕台俯洲渚。瓮面椰瓢挹膏乳，醉扶红袖别吴歌，风雨不忧惊妒女。
﻿天门引,金,元好问,古风,秦王宫中不得近，从破衡成欲谁信。白头游客困咸阳，憔悴黄金百斤尽。海中仙人黄鹤举，大笑人间争腐鼠。丈夫何意作苏秦，六印才堪警儿女。古来多为虚名老，不见阿房净如扫。千年虎豹守天门，一日牛羊卧秋草。
﻿蛟龙引,金,元好问,古风,古剑咸阳墓中得，抉开青云见白日。蛟龙地底气如虹，土花千年不敢蚀。洪炉烈焰初腾精，横海已觉无长鲸。世上元无倚天手，匣中谁解不平鸣。割城恨不逢相如，行酒恨不逢朱虚。尚方未入朱云请，盟盘合与毛生俱。谁念田文坐中客，只将弹铗叹无鱼。
﻿湘夫人咏,金,元好问,古风,木兰芙蓉满芳洲，白云飞来北渚游。千秋万岁帝乡远，云来云去空悠悠。秋风秋月沅江渡，波上寒烟引轻素。九疑山高猿夜啼，竹枝无声堕残露。
﻿孤剑咏,金,元好问,古风,郁郁重郁郁，夜半长太息。吟成孤剑咏，门外山鬼泣。清霜棱棱风入骨，残月耿耿灯映壁。君不见一饥缚壮士，僵卧时自惜黄鹄。一举摩苍天，时念樊笼束修翼。
﻿芳华怨,金,元好问,古风,娃儿十八娇可怜，亭亭袅袅春风前。天上仙人玉为骨，人间画工画不出。小小油壁车，轧轧出东华。金缕盘双带，云裾踏雁沙。一片朝云不成雨，被风吹去落谁家？少年岂无恩泽侯，金鞍绣帽亦风流。不然典取鹔鹴裘，四壁相如堪白头。金谷楼台悄无主，燕子不来花著雨。只知环佩作离声，谁向琵琶得私语。无情鸂鶒翡翠儿，有情蜂雄蛱蝶雌。劝君满酌金屈卮，明日无花空折枝。
﻿后芳华怨,金,元好问,古风,江南破镜飞上天，三五二八清光圆。岂知汴梁破来一千日，寂寞菱花仍半边。白沙漫漫车辘辘，鹍鸡弦中杜鹃哭。塞门憔悴人不知，枉为珠娘怨金谷。乐府初唱娃儿行，弹棋局平心不平。只今雄蜂雌蝶两不死，老眼天公如有情。白玉搔头绿云发，玫瑰面脂透肉滑。春风著人无气力，不必相思解销骨。洛花绝品姚家黄，扬州银红一国香。千围万绕看不足，雨打风吹空断肠。丹砂万年药，金印九州督，不及秦宫一生花里活。长门晓夕寿相如，尽著千金买消渴。
﻿结杨柳怨,金,元好问,古风,长乐坡前一杯酒，郑重行人结杨柳。可怜杨柳千万枝，看看尽入行人手。轻烟细雨绿相和，恼乱春风态度多。路人爱是风流树，无奈朝攀暮折何？朝攀暮折何时了，不道行人暗中老。素衣今日洛阳尘，白发朝朝塞城草。柳色年年岁岁青，关人何事管离情。春风谁向丁宁道，折断长条莫再生。
﻿秋风怨,金,元好问,古风,碧瓦高梧响疏雨，坐倚薰笼时独语。守宫一著死生休，狗走鸡飞莫为女。云间箫鼓夜厌厌，禁漏谁将海水添。一春门外羊车过，又见秋风拂翠帘。总把丹青怨延寿，不知犹有《竹枝盐》。
﻿归舟怨,金,元好问,古风,渡头杨柳青复青，闺中少妇动离情。只从问得狂夫处，夜夜梦到洛阳城。南风吹橹声，北雁鸣嘤嘤。江流望不极，相思春草生。
﻿西楼曲,金,元好问,古风,游丝落絮春漫漫，西楼晓晴花作团。楼中少妇弄瑶瑟，一曲未终坐长叹。去年与郎西入关，春风浩荡随金鞍。今年匹马妾东还，零落芙蓉秋水寒。并刀不剪东流水，湘竹年年泪痕紫。海枯石烂两鸳鸯，只合双飞便双死。重城车马红尘起，乾鹊无端为谁喜。镜中独语人不知，欲插花枝泪如洗。
﻿后平湖曲,金,元好问,古风,越女颜如花，吴儿洁于玉。天教并墙居，不著同被宿。美人一笑千黄金，连城不博百年心。楼上墙头无一物，暮爨朝舂一生足。秋风拂罗裳，秋水照红妆。举头见郎至，低头采莲房。郎心只如菱刺短，妾意未觉藕丝长。与郎期何许，眼碍同舟女。春波澹澹无尽情，双星盈盈不得语。十里平湖艇子迟，岸花汀草伴人归。鸳鸯惊起东西去，惟有蜻蜓接翅飞。
﻿黄金行,金,元好问,古风,王郎少年诗境新，气象惨澹含古春。笔头仙语复鬼语，只有温李无他人。天公著诗贫子身，子曾不知乃自神。人閒不买诗名用，一片青衫衡霍重。儿贫女富母两心，何论同袍不同梦。入门唤妇不下机，泪子垢面儿啼饥。君诗只有贫女谣，何曾梦见金缕衣。外家翁媪日有语，嫁女书生徒尔为。昆阳城下三更酒，醉胆轮囷插星斗。一夕诗肠老蛟吼，十尺长人堕车走。斫头不屈三万言，欲向何门复低首。何人寿我黄金千，使君破镜飞上天。
﻿隋故宫行,金,元好问,古风,渭川杨柳先得春，二月莺啼百啭新。长春宫中千树锦，暖日晴云思杀人。君王半醉唱吴歌，绛仙起舞嚬翠蛾。吴儿谩说曾行乐，三十六宫能几多。千秋万古金银阙，海没三山一毫发。繁华梦觉人不知，留得寒螀泣秋月。
﻿解剑行,金,元好问,古风,古剑黑于漆，郁郁动星文。摩挲二十年，今日持赠君。长鲸鼓浪三山没，知君不是泥中物。袖间一卷白猿书，未分持刀买黄犊。壮怀风云郁沈沈，惭愧漂母无千金。长安侏儒饱欲死，万古不解天公心。北风浩浩吹行客，陇水无声雪花白。荆卿墓头秋草乾，击筑行歌欲谁识。君不见秦相五羖皮，去时烹鸡炊扊扅。又不见敝裘苏季子，合从归来印累累。丈夫堕地自有万里气，翕忽变化安能知。大冠如箕望吾子，富贵同生亦同死。
﻿征西壮士谣,金,元好问,古风,三十未有二十强，手内蛇矛丈八长。总为官家金印大，不怕百死向沙场。捉却贺兰山下贼，金鞍绣帽好还乡。
﻿望云谣,金,元好问,古风,涉江采芙蓉，芙蓉待秋风。登山采兰苕，兰苕霜早彫。美人亭亭在云霄，郁摇行歌不可招。湘弦沈沈写幽怨，愁心历乱如曳茧。金支翠蕤纷在眼，春草迢迢春波远。
﻿望归吟,金,元好问,古风,塞云一抹平如截，塞草离离卧榆叶。长城窟深战骨寒，万古牛羊饮冤血。少年锦带佩吴钩，独骑匹马觅封侯。去时只道从军乐，不道关山空白头。北风吹沙杂飞雪，弓弦有声冻欲折。寒衣昨夜洛阳来，肠断空闺捣秋月。年年岁岁望还家，此日归期转未涯。谁与南州问消息，几时重拜李轻车。
﻿猎城南,金,元好问,古风,翩翩游侠儿，白马如匹练。朝出城南猎，暮趁军中宴。北平有真虎，爱惜腰间箭。
﻿春风来,金,元好问,古风,春风来时瑶草芳，绿池珠树宿鸳鸯。春风去后瑶草歇，来鸿去雁遥相望。鸳鸯不得双，燕鸿天一方。娟娟愁眉色，静与遥山长。锦衾复罗荐，梦语相思怨。月明乌夜啼，空闺泪如霰。
﻿并州少年行,金,元好问,古风,北风动地起，天际浮云多。登高一长啸，六龙忽蹉跎。我欲横江斗蛟鼍，万弩迸射阳侯波。或当大猎燕赵间，黄熊朱豹皆遮罗。男儿万马随撝诃，朝发细柳暮朝那。扫云黑山布阳和，归来明堂见天子，黄金横带冠峨峨。人生只作张骞傅介子，远胜僵死空山阿。君不见并州少年夜枕戈，破屋耿耿天垂河，欲眠不眠泪滂沱。著鞭忽记刘越石，拔剑起舞鸡鸣歌。东方未明兮奈夜何！
﻿思仙会 效杨吏部礼,金,元好问,古风,人无百年人，枉作千年计。傀儡棚头，看过几场兴废。朱颜易改，可惜欢娱地。劝君酒，唱君歌，为君醉。沧溟一叶，正在横流际。阮籍途穷，啼得血流何济。天公老大，不管人间世。莫莫休休。莫问甚底。
﻿梁父吟扇头,金,元好问,古风,盘礴万古心，块石入危坐。青天一明月，孤唱谁与和？
﻿送李参军,金,元好问,古风,五日过居庸，十日渡桑乾。受降城北几千里，出塞入塞沙漫漫。古来丈夫泪，不洒别离间；今朝送君行，清泪留馀潸。生女莫作王明君，一去紫台空佩环。生男莫作班定远，万里驰书望玉关。我知骥子坠地无齐燕，我知鸿鹄意气青云端。草间尺鴳亦自乐，扶摇直上何劳抟！一衣敝缊袍，一饱苜蓿盘。岁时寿翁媪，团栾有馀欢。就令一朝便得八州督，争似綵衣起舞春斓斑。去年洛阳人，今年指天山。地远马鞯破，霜重貂裘寒。朔风浩浩来，客子惨在颜。扼胡岭上一回首，未必君心如石顽。君不见，桓山乌，乳哺不得须臾閒。众雏一朝散，孤雌回颜声悲酸。寒雁来时八九月，白头阿母望君还！
﻿题张彦宝陵川西溪图,金,元好问,古风,松林萧萧映灵宇，烁石流金不知暑。太平散人江表来，自讶清凉造仙府。不到西溪四十年，溪光机影想依然。当时膝上王文度，五字诗成众口传。忽见画图疑是梦，而今尘土浣华颠。
﻿刘远笔,金,元好问,古风,老㕙力能举玉杵，文阵挽强犹百钧。惜哉变化太狡狯，向也褐衣金虎文。宣城诸葛寂无闻，前后两刘新策勋。谢郎神锋恨太隽，虽然岂不超人群。三钱鸡毛吐古坟，尖奴定能张吾军。何时酌我百壶酒，为汝醉草垂天云。
﻿智仲可月下弹琴图,金,元好问,古风,暮春舞雩鼓瑟希，琴语解吐胸中奇。谁言手挥七弦易，大笑虎头真绝痴。北风萧萧路何永，流波汤汤君自知。三尺丝桐尽堪老，儿童休讶鹤书迟。
﻿马岭,金,元好问,古风,仙人台高鹤飞度，锦绣堂倾去无路。人言马岭差可行，此似黄榆犹坦步。石门木落风飕飕，仆夫衣单望南州。皋落东南三百里，鬓毛衰飒两年秋。
﻿送诗人秦简夫归苏坟别业,金,元好问,古风,三月不见君，渴心欲生尘。论文一樽酒，雅道谁当陈。昨朝见君临水句，乃知抽青配白非诗人。南山明月北山灵，恨君不作由东邻。击鲜为具非无好事者，天随杞菊年年新。石田茅屋连苏坟，两儿力耕足养亲。君诗或者昌晚节，不应道路长逡巡。白发刁骚一幅巾，丰年乡社乐闲身。蹇驴驰入醉乡去，袖中知有眉山春。
﻿虞坂行,金,元好问,古风,虞坂盘盘上青石，石上车踪深一尺。当时骐骥知奈何，千古英雄泪横臆。龙蟠污泥易所叹，麟出非时圣为泣。元龟竟堕豫且网，老凤常饥竹花实。天生神物似有意，验以乖逢知未必。若论美好是不祥，正使不逢何足惜。孙阳骐骥不并世，百万亿中时有一。乃知此物非不逢，辕下一鸣人已识。我行坂路多阅马，敢谓群空如冀北。孙阳已矣谁汝知，努力盐车莫称屈。
﻿同雷渊希颜再登箕山,金,元好问,古风,千年箕山祠，萝径深以悄。挂树不复见，秃蔌馀秋筱。盘盘尽绝顶，石冢平木杪。长风万里来，筋骸觉轻矫。侧身望岩实，解衣憩林表。是时夏春交，野色乱青缥。川光乍明灭，地脉亘萦绕。冈峦蚁垤出，井邑蜂衙扰。红尘洛阳昏，白云太行晓。元功信冥漠，一览疑可了。悟彼东山人，胸中鲁宜小。
﻿赠答刘御史云卿,金,元好问,古风,旧闻刘君公，学经发源深。骅骝万里气，圣途已骎骎。大梁语三日，副我夙所钦。濂溪无比流，此道日西沉。百年牛山木，不复秀穹林。南风虽寥寥，闻弦犹赏音。独怜夸毗子，一我无古今。共学君所贪，适道我岂任。相酬无别物，徒有好贤心。
﻿赠答张教授仲文,金,元好问,古风,秋灯摇摇风拂席，夜闻叹声无处觅。金筌怨曲兰畹辞，元是寒螀月中泣。世间刺绣多绝巧，石竹殷红土花碧。穷愁入骨死不销，谁与渠侬洗寒乞。东坡胸次丹青国，天孙缲丝天女织。倒凤颠鸾金粟尺，裁断琼绡三万疋。辛郎偷发金钱箱，飞浸海东星斗湿。醉中握手一长嗟，乐府数年今几家。剩借春风染华发，笔头留看五云花。
﻿怒虎行,金,元好问,古风,怒虎当道卧，百里不敢唾。纷纷射彪手，不见弧矢堕。谁知世有李将军，霹雳弦声惊石破。昨日双南金，今日绿绮琴。赠君无别物，惟有百年心。
﻿过刘子中新居,金,元好问,古风,郓中城隅两茅屋，市声喧喧自幽独。春风吹尽山杏花，只有青青一丛竹。先生爱画如惜玉，练鹊翔鸾馀百轴。大儿踉蹡挟书归，土锉疏烟才一粥。微官枉负半生閒，也著区区簿领间。何时却与溪南老，紫盖山前共往还。
﻿送钦叔内翰并寄刘达卿郎中白文举编脩,金,元好问,古风,六月渡盟津，十月行泛水。风涛脱沈舟，冰雪危堕指。孝子在中野，永念负甘旨。家贫亲已老，形瘵心欲死。古称季路孝，负米曾百里。顾作鲤与鲂，宁当怨赪尾。君归不可缓，献寿迫岁始。遥知慈母心，已为乌鹊喜。
﻿虞卿麻长官成趣园,金,元好问,古风,蹉跎匡山游，烂熳彭泽酒。慨然千载上，怀我生平友。夫君负奇节，剑气郁星斗。为吏非所堪，径去如避走。王官唐代还，寂冥盖已久。柴车君来隐，清风动林薮。至今溪上诗，往往在人口。渊明不可作，此士宁复有。
﻿岳祠斋宫夜宿,金,元好问,古风,煌煌德宁宫，望秩年祠永。唐来几焚荡，规制仍峻整。龙旂严□座，金罽散光烱。岳拜行自周，伟观窃欣幸。青红留坏璧，兵卫自驰骋。木杪见龟趺，雄笔映钟鼎。中和昔丧乱，已溺宁再拯。有雁来门公，赤手探虎鲠。经营入惨淡，洒落出锋颖。凶竖竟自摧，神鉴益彪炳。青山阅人代，今古一炊顷。摩挲盘根槐，甲子谁记省。朅来石门道，烟岫接云岭。霄汉瞻上阶，浓碧插秋影。青林雨声集，悬瀑激奔猛。森然心魄动，冰雪凄以�。飘飖想仙袂，飞下玉莲井。昨梦知是非，复此造真境。妙香净馀习，灏气发新警。鹤书来何迟，素发迫垂领。元坛展衰步，似欲逐幽屏。高柯月纷纷，裴回惜清景。
﻿赠莺,金,元好问,古风,邻墙拥高树，深樾荫衡宇。山禽千百种，晨夕所栖处。独爱黄栗留，娅□如稚女。笑啼俱不定，宛转工媚妩。伭窥凝欲下，转盼忽惊举。花暗柳阴阴，尚记儿时语。诗家此尤物，名字喧乐府。天真累丝竹，客服仍楚楚。宫额画眉阔，黛黑林金缕。恨不掌上看，毛羽得细数。山城无与乐，好鸟亦求侣。时将贯珠来，有唱当和汝。
﻿九日读书山用陶诗露凄暄风息气清天旷明为韵赋十诗 其一 ,金,元好问,古风,行帐适南下，居人局庭户。城中望青山，一水不易渡。今朝川涂静，偶得展衰步。荡如脱囚拘，广莫开四顾。半生无根著，筋力疲世故。大似丁令威，归来叹墟墓。乡闾丧乱久，触目异平素。枌榆虽尚存，岁晏多霜露。
﻿九日读书山用陶诗露凄暄风息气清天旷明为韵赋十诗 其二 ,金,元好问,古风,今日复何日，霜气倏已凄。登高有佳招，山中古招提。翩翩刘公子，玉田重相携。乾坤动诗兴，涧壑忘攀跻。霍侯家甚贫，劣有酒与鸡。城居厌鼙鼓，移家此幽栖。世网不易逃，所向皆尘泥。何以濯我缨，林间有清溪。
﻿九日读书山用陶诗露凄暄风息气清天旷明为韵赋十诗 其三 ,金,元好问,古风,山腰抱佛刹，十里望家园。亦有野人居，层崖映柴门。昔我东岩君，曾此避尘喧。林泉留杖履，岁月归琴樽。翁今为飞仙，过眼几寒暄。苍苍池上柳，青衫见诸孙。疏灯照茅屋，新月入颓垣。依依览陈迹，恻怆不能言。
﻿九日读书山用陶诗露凄暄风息气清天旷明为韵赋十诗 其四 ,金,元好问,古风,霜气一匽薄，杳杳秋山空。临高望烟树，黄落杂青红。造物故豪纵，穷秋变春容。锦障三百里，不尽台山东。粲粲黄金华，罗生蒿艾丛。野人不知贵，幽香散秋风。秋物自横陈，顾揖苦不供。谁能摇醉笔，吐句凌清雄。
﻿九日读书山用陶诗露凄暄风息气清天旷明为韵赋十诗 其五 ,金,元好问,古风,宇宙有此山，阅世过鸟疾。何人不此游，名姓宁复识。兹辰世所重，前代多盛集。柴桑有故事，二谢留俊笔。并数孟与桓，此外谁记忆。人生百年内，踏地皆踵迹。独惟我辈人，兴怀念今昔。山林与皋壤，自古长太息。
﻿九日读书山用陶诗露凄暄风息气清天旷明为韵赋十诗 其六 ,金,元好问,古风,赏心古难并，暮景日易费。故人成此游，尊酒重相慰。新诗互酬唱，清谈见滋味。䲔鲵方偃蹇，蛙黾共腾沸。悬险剧褒斜，清浑杂泾渭。争教十围腹，满贮忧与畏。情亲到真率，宁复转喉讳。郑重伯雅生，藉汝聊吐气。
﻿九日读书山用陶诗露凄暄风息气清天旷明为韵赋十诗 其七 ,金,元好问,古风,往年在南都，闲闲主文衡。九日登吹台，追随尽名卿。酒酣公赋诗，挥洒笔不停。蛟龙起庭户，破壁春雷轰。堂堂髯御史，痛饮益精明。亦有李与王，玉树含秋清。我时最后来，四座颇为倾。今朝念存殁，壮心徒自惊。
﻿九日读书山用陶诗露凄暄风息气清天旷明为韵赋十诗 其八 ,金,元好问,古风,我在正大初，作吏浙江边。山城官事少，日放浙江船。菊潭秋华满，紫稻酿寒泉。甘腴入小苦，幽光出清妍。归路踏明月，醉袖风翩翩。父老遮我留，谓我欲登仙。一别半山亭，回头馀十年。江山不可越，目断西南天。
﻿九日读书山用陶诗露凄暄风息气清天旷明为韵赋十诗 其九 ,金,元好问,古风,吾山一何高，清凉屹相望。龙头出白塔，佛屋压青嶂。云光见秋半，旭日发毫相。峨峨宝楼阁，金界俨龙象。乡曲二十年，香火阙瞻向。金花香绵草，梦想云雨上。福田行欲近，重为诗酒障。终当陟层巅，放眼天宇旷。
﻿九日读书山用陶诗露凄暄风息气清天旷明为韵赋十诗 其十 ,金,元好问,古风,紫微老仙伯，少日见承平。甲子五百馀，双瞳益清明。披发不盈尺，翛然澹无营。庭柯挂秋蔬，老树风泠泠。我有年德尊，公深乡曲情。思得菊潭酒，为公制颓龄。作诗语同游，明年复寻盟。看翁九节杖，翩翩上峥嵘。
﻿赋邢州鹊山,金,元好问,古风,去时唐山道，望望鹊山背。今朝西北看，奇秀益可爱。苍茫失层叠，鲜駮见萦带。浮云自来去，尽巧宁变坏。吴妆入小笔，隐隐拂残黛。城隅静女人，拥颦如有待。
﻿读书山月夕,金,元好问,古风,层崖多古木，细路深莓苔。柴门开晓日，云际青山来。静中有真趣，孤赏何悠哉。
﻿食榆荚,金,元好问,古风,露葵滑寒羊蕨膻，春榆作荚绝可怜。榆令人瞑何暇计，田舍年例须浓煎。箫声吹暖卖饧天，家人钻火分青烟。长钩矮蓝走童稚，顷刻绿萍堆满前。炊饭云子白，剪韭青玉圆。一杯香美荐新味，何必烹龙炮凤誇肥鲜。鼠肝虫臂万化途，神奇腐朽相推迁。梦中鸲鹆亦大乐，随意饮啄真飞仙。先生扪腹一莞然，此日何功食万钱。
﻿觅神霄道士古铜爵,金,元好问,古风,雷章著土纷朱碧，秋菌春蒲人不识。若非仪狄墓中来，应自杜康祠下得。古人我得酒之传，摸索饮器流馋涎。苟非其物吾何取，他日酬君九府钱。
﻿水调歌头 赋三门津,金,元好问,词,黄河九天上，人鬼瞰重关。长风怒卷高浪，飞洒日光寒。峻似吕梁千仞，壮似钱塘八月，直下洗尘寰。万象入横溃，依旧一峰闲。仰危巢，双鹄过，杳难攀。人间此险何用，万古秘神奸。不用燃犀下照，未必佽飞强射，有力障狂澜，唤取骑鲸客，挝鼓过银山。评注（点击查看或隐藏评注）
﻿摸鱼儿,金,元好问,词,问人间、情是何物，直教生死相许。天南地北双飞客，老翅几回寒暑。欢乐趣。离别苦。是中更有痴儿女。君应有语。渺万里层云，千山暮景，只影为谁去。横汾路。寂寞当年箫鼓。荒烟依旧平楚。招魂楚些何嗟及，山鬼自啼风雨。天也妒。未信与、莺儿燕子俱黄土。千秋万古。为留待骚人，狂歌痛饮，来访雁丘处。评注（点击查看或隐藏评注）
﻿鹧鸪天,金,元好问,词,只近浮名不近情。且看不饮更何成。三杯渐觉纷华远，一斗都浇块磊平。醒复醉，醉还醒。灵均憔悴可怜生。离骚读杀浑无味，好个诗家阮步兵。评注（点击查看或隐藏评注）
﻿骤雨打新荷,金,元好问,词,绿叶阴浓，遍池亭水阁，偏趁凉多。海榴初绽，朵朵簇红罗。乳燕雏莺弄语，有高柳鸣蟑相和。骤雨过，珍珠乱撒，打遍新荷。人生百年有几，念良辰美景，休放虚过。穷通前定，何用苦张罗。命友邀宾玩赏，对芳尊浅酌低歌。且酩酊，任他两轮日月，来往如梭。评注（点击查看或隐藏评注）
﻿人月圆,金,元好问,词,玄都观里桃千树，花落水空流。凭君莫问，清泾浊渭，去马来牛。谢公扶病，羊昙挥涕，一醉都休。古今几度，生存华屋，零落山丘。评注（点击查看或隐藏评注）
﻿人月圆 卜居外家东园,金,元好问,词,重风已隔红尘断，村落更年丰。移居要就，窗中远岫，舍后长松。十年种木。一年种谷，都付儿童。老夫唯有，醉来明月，醉后清风。
﻿八声甘州,金,元好问,词,玉京岩、龙香海南来，霓裳月中传。有六朝图画，朝朝琼树，步步金莲。明灭重帘画烛，几处锁婵娟。尘暗秦王女，秋扇年年。一枕繁华梦觉，问故家桃李，何许争妍。便牛羊丘陇，百草动荒烟。更谁知、昭阳旧事，似天教、通德见伶玄。春风老、拥鬟颦黛，寂寞灯前。
﻿八声甘州,金,元好问,词,许君祠、层崖上峥嵘，幽林入清深。坐嵩丘少室，风烟浓澹，百态变晴阴。山下一溪流水，不受是非侵。寂寞悬瓢地，黄屋无心。木杪巑岏石冢，见人闲几度，夕鼎朝鍖。问五兵谁作，天地更生金。百年来、神州万里，望浮云、西北泪沾襟。青山好、一尊未尽，且共登临。
﻿八声甘州,金,元好问,词,半仙亭篮舆雪中回，黄绸日高眠。儿婚女嫁，奴耕婢织，共有住山缘。梦里松腴酿熟，竹港咽冰泉。万古霜空月，此夜清妍。不爱朝台暮省，爱渼陂鱼艇，杜曲山田。更昭阳遗稿，有意续伶玄。定谁共、旧家研削，要徘徊、观顾影烛花前。西归好、春风未老，留待明年。
﻿卜算子,金,元好问,词,寿酒不论杯，乐奏呈歌舞。先□中元七日生，风露凉如许。好待月婵娟，好与姮娥语。分付诸郎桂一枝，更觅月中兔。
﻿三奠子 同国器帅良佐仲泽置酒南阳故城,金,元好问,词,上高城置酒，遥望舂陵。兴与废，两虚名。江山埋玉气，草木动威灵。中原鹿，千年后，尽人争。风云寤寐，鞍马生平。钟鼎上，几书生。军门高密策，田亩卧龙耕。南阳道，西山色，古今情。
﻿三奠子 离南阳后作,金,元好问,词,怅韶华流转，无计留连。行乐地，一凄然。笙歌寒食后，桃李恶风前。连环玉，回文锦，两缠绵。芳尘未远，幽意谁传。千古恨，再生缘。闲衾香易冷，孤枕梦难圆。西窗雨，南楼月，夜如年。
﻿千秋岁,金,元好问,词,玳筵晨启。家庆堪图绘。新杨弄暖帘栊邃。捧觞罗补袖窄，叠板喉脆。香云里，轻裘小帽仙翁喜。簪玉宾亲至。舞彩儿孙戏。开口笑，扶头醉。□□金穴富，岂在貂蝉贵。只恁地，团栾共乐千秋岁。
﻿千秋岁,金,元好问,词,双纹彩袖。乍舞霓裳后。香雾暖，□琼甃。绿鬟蝉影动，小摺湘裙皱。歌声断，彤云尽日□晴昼。冰丝轻雪藕。细酌鹅儿酒。任醉拥，佳人手。彩衣行乐事，莫惜杯如斗。千万寿，愿如明月天边久。
﻿小重山,金,元好问,词,醉尽春风意未阑。缠头双凤锦、觅端端。多情胡蝶送归鞍。扬州梦，芍药荐金盘。罗幌酒醒寒。灯前朱麝浅、翠螺残。一春心事苎衣宽。青鸾客，楼外日三竿。
﻿小重山,金,元好问,词,酒冷灯青夜不眠。寸肠千缕、两相牵。鸳鸯秋雨半池莲。分飞苦，红泪晓风前。天远雁翩翩。雁来人北去、远如天。安排心事待明年。无情月，看待几时圆。评注（点击查看或隐藏评注）
﻿凤凰台上忆吹箫,金,元好问,词,宝靥留香，锦书封泪，要教恼乱愁肠。恨镜鸾双舞，辜负欢狂。日日东城望眼，但暮云、烟树微茫。人何处，浓阴静院，明月幽窗。东风万红千紫，算只有寒梅，瘦得何郎。想淡妆无语，孤影昏黄。好在蓝桥旧路，也便。
﻿天仙子,金,元好问,词,水曲桥平双燕语。密密层阴围绣幕。梅姿不受暑光侵，携玉斧。迎仙女。为问乘鸾何处所。杯酒流行无尽处。绕膝花花前后舞。笙歌移□下蓬壶，天付与。凌云侣。京兆近来眉更妩。
﻿太常引,金,元好问,词,十年流水共行云。相见重情亲。沧海坐扬尘。便疑是、前身后身。风台月榭，舞裙歌扇，乐事几回新。莫话洛阳春。更谁似、金銮故人。
﻿太常引,金,元好问,词,渚莲寂寞倚秋烟。发幽思、入哀弦。高树记离筵。似昨日、邮亭道边。白头青鬓，旧游新梦，相对两凄然。骄马弄金鞭。也曾是、长安少年。
﻿太常引,金,元好问,词,东园歌管日相娱。佳酿出兵厨。陶写在桑榆。便鹤到、扬州未如。欹红浓露，绿阴清吹，长□下楼居。高枕即吾庐。更何待、将宫报书。
﻿太常引,金,元好问,词,五云楼观日华东。看天上、建章宫。人海混渔龙。比自古、中原更雄。紫垣星月，禁阶灯火，朝马闹晨钟。一梦转头空。恍犹在、邯郸道中。
﻿太常引,金,元好问,词,水光林影入凭阑。花柳占春宽。三月锦成团。为洗尽、山阴暮寒。玉峰诗老，为君吟啸，不醉有余欢。人物后来看。□画作、临流幼安。
﻿太常引,金,元好问,词,衣冠人物渺翩翩。天地一臞仙。来自范公泉。管家在、三山洞天。一簪华发，一篇秋水，得意已忘言。图画看他年。与松上、幽人并传。
﻿太常引,金,元好问,词,官街杨柳絮飞忙。鞍马送年芳。诗兴更教狂。算能醉、花前几场。满城桃李，一枝香雪，不属富家郎。风雨没商量。快来与、梨化洗妆。
﻿太常引,金,元好问,词,田园松菊自由身。鞍马老红尘。鹅鸭恼比邻。算未羡、凌烟写真。花时风雨，长年哀乐，白发为谁新。休唱渭城春。怕忆着、西州故人。
﻿木兰花慢,金,元好问,词,流年春梦过，记书剑，入西州。对得意江山，十千沽酒，著处欢游。兴亡事，天也老，尽消沈、不尽古今愁。落日霸陵原上，野烟凝碧池头。风声习气想风流。终拟觅菟裘。待射虎南山，短衣匹马，腾踏清秋。黄尘道，何时了，料故人、应也怪迟留。只问寒沙过雁，几番王粲登楼。
﻿木兰花慢,金,元好问,词,渺漳流东下，流不尽，古今情。记海上三山，云中双阙，当日南城。黄星。几年飞去，澹春阴、平野草青青。冰井犹残石甃，露盘已失金茎。风流千古短歌行。慷慨缺壶声。想酾酒临江，赋诗鞍马，词气纵横。飘零。旧家王粲，似南飞、乌鹊月三更。笑杀西园赋客，壮怀无复平生。
﻿木兰花慢,金,元好问,词,赋招魂九辩，一尊酒，与谁同。对零落栖迟，兴亡离合，此意何穷。匆匆。百年世事，意功名、多在黑头公。乔木萧萧故国，孤鸿澹澹长空。门前花柳又春风。醉眼眩青红。问造物何心，村箫社鼓，奔走儿童。天东。故人好在，莫生平、豪气减元龙。梦到琅邪台上，依然湖海沈雄。
﻿木兰花慢,金,元好问,词,对西山摇落，又匹马，过并州。恨秋雁年年，长空澹澹，事往情留。白头。几回南北，竟何人、谈笑得封侯。愁里狂歌浊酒，梦中锦带吴钩。岩城笳鼓动高秋。万灶拥貔貅。觉全晋山河，风声习气，未减风流。风流。故家人物，慨中宵、拊枕忆同游。不用闻鸡起舞，且须乘月登楼。
﻿木兰花慢,金,元好问,词,拥都六冠盖，瑶圃秀，转春晖。怅华屋生存，丘山零落，事往人非。追随。旧家谁在，但千年、辽鹤去还归。系马凤凰柱，倚弓玉女窗扉。江头花落乱莺飞。南望重依依。渺天际归舟，云间汀树，水绕山围。相期。更当何处，算古来、相接眼中稀。寄与兰成新赋，也应为我沾衣。
﻿木兰花慢 送取新归隐山阳兼简玉川同社,金,元好问,词,澹西园暮景，对别酒，惜临分。爱襆被中台，挂冠神武，谁得如君。纷纷道途鞍马，甚当时、王粲也从军。处处惊乌夜月，年年落雁横汾。菟裘老计在耕耘。风□出尘氛。记沁北丹东，松枯石润，菊秀兰薰。林泉竟轮先手，漫回头、惭愧玉山云。寄谢鸡豚社客，草堂未要移文。
﻿木兰花慢 送亲家丈问梦纲,金,元好问,词,又东门送客，侧身西望长嗟。算万里功名，几番风雨，何限云沙。相看已过半百，甚年年、各在一天涯。秋气偏催过雁，疏烟细点归鸦。旌旗未卷鬓先华。清泪落悲笳。问蜀道登天，锦城虽好，得似还家。关心老来婚嫁，要与余、邻屋共烟霞。到□征西车马，轮他杜曲桑麻。
﻿木兰花慢 游三台二首,金,元好问,词,拥岧岧双阙，龙虎气，郁峥嵘。想暮雨珠帘，秋香桂树，指顾台城。台城。为谁西望，但哀弦、凄断似平生。只道江山如画，争教天地无情。风云奔走十年兵。惨澹入经营。问对酒当歌，曹侯墓上，何用虚名。青青。故都乔木，怅西陵、遗恨几时平。安得参军健笔，为君重赋芜城。评注（点击查看或隐藏评注）
﻿木兰花慢 赠吹觱篥者张嘴儿暨乃妇田氏合曲赋此,金,元好问,词,要新声陶写，奈声外有声何。怆银字安清，珠绳莹滑，怨感相和。风流故家人物，记诸郎、吹管念奴歌。落日邯郸老树，秋风太液沧波。十年燕市重经过。鞍马宴鸣珂。趁饥凤微吟，娇莺巧啭，红卷钿螺。缠头断肠诗句，似邻舟、一听惜蹉跎。休唱贞元旧曲，向来朝士无多。
﻿水龙吟,金,元好问,词,汉家金粟堆空，玉花惊见天池种。并州画角，回肠凄断，清霜晓弄。世事浮云，白衣苍狗，知谁搏空。恨北平老守，南山夜猎，风雨暗，貂裘重。总道烟霄失路，意平生、依然飞动。高城置酒，汾流澹澹，无言目送。宝剑千金，尽堪倾倒，玻璃春瓮。问波神剩借，横江组练，挽青丝梦。
﻿水龙吟,金,元好问,词,玉梅含腊传香，瑞萱秀茁开三四。莲花沈漏，熊罴占应，洛阳名世。岁比甘罗，□□□□，累棋观志。向修文寓直，仙楼侍宴，梁王宝，真难俪。多少襟怀未试，暂超然、壶中游戏。试看献策，归瞻旒□，太常勋纪。歌遇巫云，舞回邹莞，金钗扶醉。有阴功仙赐，丹砂十纪，寿祺全畀。
﻿水龙吟,金,元好问,词,少年射虎名豪，等闲赤羽千夫膳。金铃锦领，平原千骑，星流电转。路断飞潜，雾随腾沸，长围高卷。看川空谷静，旌旗动色，得意似，平生战。城月迢迢鼓角，夜如何、军中高宴。江淮草木，中原孤兔，先声自远。盖世韩彭，可能只办，寻常鹰犬。问元戎早晚，鸣鞭径去，解天山箭。
﻿水龙吟,金,元好问,词,旧家八月池台，露华凉冷金波涨。宁王玉笛，霓裳仙谱，凉州新酿。一枕开元，梦恍犹记，华清天上。对昆明火冷，蓬莱水浅，新亭泪，空相向。烂漫东原此夕，夜如何、高秋空旷。一杯径醉，凭君莫问，今来古往。万里孤光，五湖高兴，百年清赏。倩何人唤取，飞琼佐酒，作穿云唱。
﻿水龙吟,金,元好问,词,素丸何处飞来，照人只是承平旧。兵尘万里，家书三月，无言搔首。几许光阴，几回欢聚，长教分手。料婆娑桂树，多应笑我，憔悴似，金城柳。不爱竹西歌吹，爱空山、玉壶清昼。寻常梦里，膏车盘谷，拿舟枋口。不负人生，古来惟有，中秋重九。愿年年此夕，团栾儿女，醉山中酒。评注（点击查看或隐藏评注）
﻿水龙吟,金,元好问,词,百年同是行人，酒乡独有归休地。此心安处，良辰美景，般般称遂。力士铛头，舒州杓畔，不妨游戏。算为狂为隐，非狂非隐，人谁解，先生意。莫笑糊涂老眼，几回看、红轮西坠。一杯到手，人间万事，俱然少味。范蠡张良，尽他惊怪，陈抟贪睡。且陶陶兀兀，今朝醉了，更明朝醉。
﻿水龙吟 东园醉后,金,元好问,词,两年金凤城边，等闲又见东风菜。侯门惯客，东园高宴，青云飞盖。水上幽亭，恍然真似，兰舟同载。望红楼翠壁，青田白鹭，谁信是，山阴塞。郁郁林梢紫动，便安排、春来天外。醉魂摇荡，尊前何恨，狂香浩态。高枕吾庐，倒衣命驾，心期长在。为使君料理，潘郎老鬓，尽花枝戴。
﻿水龙吟 同德秀游盘谷,金,元好问,词,接云千丈层崖，古来此地风烟好。青山得意，十分浓秀，都将倾倒。可恨孤峰，几回空见，松筠枯槁。自都门送别，膏车秣马，谁更问，盘中道。我爱陂塘南畔，小川平、横冈回抱。野麋山鹿，平生心在，长林丰草。婢织奴耕，岁时供我，酒船花灶。把人间万事，从头放下，只山中老。
﻿水调歌头,金,元好问,词,山家酿初熟，取醉不论钱。清溪留饮三日，鱼鸟亦欣然。见说玉华诗老，袖有忘忧萱草，牛背稳于船。铁笛久埋没，雅曲竟谁传。坐苍苔，敧乱石，耿不眠。长松夜半悲啸，笙鹤下遥天。天上金堂玉室，地下石城琼壁，别有一山川。把酒问明月，今夕是何年。
﻿水调歌头,金,元好问,词,相思一尊酒，今日尽君欢。长歌一写孤愤，西北望长安。郁郁阊门轩盖，浩浩龙津车马，风雪一家寒。钟鼓催人老，天地为谁宽。丈夫儿，倚天剑，切云冠。可能封塞包□，驱去复来还。清庙千金康瓠，短褐连城双璧，行路古来难。枯柏在南涧，留待百年看。
﻿水调歌头,金,元好问,词,云山有宫阙，浩荡玉华秋。何年鸾鷟同侣，清梦入真游。细看诗中元鼎，似道区区东井，冠带事昆丘。坏壁涴风雨，醉墨失蛟虬。问诗仙，缘底事，愧幽州。知音定在何许，此语为谁留。世外青天明月，世上红尘白日，我亦压嚣湫。一笑拂衣去，嵩顶坐垂钩。
﻿水调歌头,金,元好问,词,空蒙玉华晓，潇洒石淙秋。嵩高大有佳处，元在玉溪头。翠壁丹崖千丈，古木寒滕两岸，村落带林丘。今日好风色，可以放吾舟。百年来，算惟有，此翁游。山川邂逅佳客，猿鸟亦相留。父老鸡豚乡社，儿女篮舆竹几，来往亦风流。万事已华发，吾道付沧洲。
﻿水调歌头 与李长源游龙门,金,元好问,词,滩声荡高壁，秋气静云林。回头洛阳城阙，尘土一何深。前日神光牛背，今日春风马耳，因见古人心。一笑青山底，未受二毛侵。问龙门，何所似，似山阴。平生梦想佳处，留眼更登临。我有一卮芳酒，唤取山花山鸟，伴我醉时吟。何必丝与竹，山水有清音。评注（点击查看或隐藏评注）
﻿水调歌头 长寿新斋,金,元好问,词,苍烟百年木，春雨一溪花。移居白鹿东崦，家具满樵车。旧有黄牛十角，分得山田一曲，凉薄了生涯。一笑顾儿女，今日是山家。簿书丛，铃夜掣，鼓晨挝。人生一枕春梦，辛苦趁蜂衙。竹里蓝田山下，草阁百花潭上，千古占烟霞。更看商于路，别有故侯瓜。
﻿水调歌头 史馆夜直,金,元好问,词,形神自相语，咄诺汝来前。天公生汝何意，宁独有畸偏。万事粗疏潦倒，半世栖迟零落，甘受众人怜。许汜卧床下，赵壹倚门边。五车书，都不博，一囊钱。长安自古歧路，难似上青天。鸡黍年年乡社，桃李家家春酒，平地有神仙。归去不归去，鼻孔欲谁穿。
﻿水调歌头 汜水故城登眺,金,元好问,词,牛羊散平楚，落日汉家营。龙拿虎掷何处，野蔓罥荒城。遥想朱旗回指、万里风云奔走，惨澹五年兵。天地入鞭箠，毛发懔威灵。一千年，成皋路，几人经。长河浩浩东注，不尽古今情。谁谓麻池小竖，偶解东门长啸，取次论韩彭。慷慨一尊酒，胸次若为平。
﻿水调歌头 缑山夜歌,金,元好问,词,石坛洗秋露，乔木拥苍烟。缑山七月笙鹤，曾此上宾天。为问云间嵩少，老眼无穷今古，夜乐几人传。宇宙一丘土，城郭又千年。一襟风，一片月，酒尊前。王乔为汝轰饮，留看醉时颠。杳杳白云青嶂，荡荡银河碧落，长袖得回旋。举手谢浮世，我是饮中仙。
﻿乐府乌衣怨,金,元好问,词,绣佛长斋，半生枉伴蒲团过。酒垆横卧。一蹴虚空破。颇笑张颠，自谓无人和。还知么。醉乡天大。少个神仙我。
﻿乐府乌衣怨 旧名点绛唇,金,元好问,词,香冷云兜，后期红线知何许。谢家儿女。解得辞巢语。画栋珠帘，恨不经年住。匆匆去。岸花汀树。寂寞潇湘雨。
﻿古乌夜啼 玉簪,金,元好问,词,花中闲远风流。一枝秋。只枉十分清瘦不禁愁。人欲去。花无语。更迟留。记得玉人遗下玉搔头。
﻿永遇乐,金,元好问,词,绝壁孤云，冷泉高竹，茅舍相忘。留滞三年，相思千里，归梦风烟上。天公老大，依然儿戏，困我世间羁鞅。此身似、扁舟一叶，浩浩拍天风浪。中台黄散，官仓红腐，换得尘容俗状。枕上哦诗，梦中得句，笑了还惆怅。可怜满镜，星星白发，中有利名千丈。问何时、有酒如川，自歌自放。
﻿永遇乐,金,元好问,词,龙阁先分，凤毛荣继，当世英妙。山岳储灵，长庚应梦，还订佳辰到。黄花浥露，碧瓦凝霜，香馥郡斋清晓。忆当年、青云平步，共喜骤跻华要。阴功厚德，玉函金篆，锡与世间难老。注意方浓，分符屡请，雅志人□少。棠阴□讼，乐府新教，正好醉山频倒。有谁似、莱衣游戏，萱堂寿考。
﻿玉楼春,金,元好问,词,惊沙猎猎风成阵。白雁一声霜有信。琵琶肠断塞门秋，却望紫台知远近。深宫桃李无人问。旧爱玉颜今自恨。明妃留在两眉愁，万古春山颦不尽。评注（点击查看或隐藏评注）
﻿玉楼春,金,元好问,词,烟炉不断胜金兽。香雾入帘波影皱。秋堂锦度艳群仙，不惜醉□□舞袖。繁弦脆管春风□。娇媚如花轻似絮。劝君须尽眼前欢，酌酒十分千百岁。
﻿玉楼春,金,元好问,词,吹台萧瑟行云暮。一带雨声连禁树。正当潘岳感秋时，又到杜陵怀古处。百年同是红尘路。行近醉乡差有趣。坐中谁是独醒人，我醉欲眠卿可去。
﻿玉楼春,金,元好问,词,风穿绣幕红波皱。月照宝帘花影透。酒凝脸醉红桃，喜入蛾眉舒翠柳。琼英檀晕花裁就。烟喷兽炉香满袖。金枝元是玉皇孙，遐算愿同王母寿。
﻿玉楼春,金,元好问,词,惜花长被花枝恼，一夜落红纷不扫。绿云为幄绣为裀，不惜春衫还藉草。尊前莫恨春归早，来岁花开应更好。丁宁双燕促春还，向道惜花人未老。
﻿玉楼春,金,元好问,词,秋灯连夜寒生晕。书砚朝来龙尾润。胧胧窗□暗移时，槭槭檐声还一阵。黄花白酒登高近。意外阴晴谁处问。青山只管恋行云，忙杀晚风吹不尽。
﻿玉楼春,金,元好问,词,人间鬓发随秋换。天上月明秋又半。月边仍有女乘鸾，万古与谁期汗漫。天翁苦被闲人管。月好却嫌秋夜短。如何能得夜年长，月也长如今夜满。
﻿玉漏迟,金,元好问,词,淅江归路杳。西南仰羡，投林高鸟。升斗微官，世累苦相萦绕。不入麒麟画里，又不与、巢由同调。时自笑。虚名负我，平生吟啸。扰扰马足车尘，被岁月无情，暗消年少。钟鼎山林，一事几时曾了。四壁秋虫夜语，更一点、残灯斜照。青镜晓。白发又添多少。
﻿石州慢,金,元好问,词,击筑行歌，鞍马赋诗，年少豪举。从渠里社浮沈，枉笑人间儿女。生平王粲，而今憔悴登楼，江山信美非吾土。天地一飞鸿，渺翩翩何许。羁旅。山中父老相逢，应念此行良苦。几许虚名，误却东家鸡黍。漫漫长路，萧萧两鬓黄尘，骑驴漫与行人语。诗句欲成时，满西山风雨。
﻿石州慢,金,元好问,词,儿女篮舆，田舍老盆，随意林壑。三重屋上黄茅，赖是秋风留著。旧家年少，也曾东抹西涂，鬓毛争信星星却。岁暮日斜时，尽栖迟零落。如昨。青云飞盖追随，倾动故都城郭。叠鼓凝笳，几处银屏珠箔。梦中身世，只知鸡犬新丰，西园胜赏惊还觉。霜叶晚萧萧，满疏林寒雀。
﻿好事近 冬夜有怀,金,元好问,词,梦里十年心，情味梦回犹恶。枕上数行清泪，被惊乌啼落。西窗瓶水夜深寒，梅花瘦如削。只有一枝春在，问东君留著。
﻿江月晃重山 初到嵩山时作,金,元好问,词,塞上秋风鼓角，城头落日旌旗。少年鞍马适相宜。从军乐，莫问所从谁。候骑才通蓟北，先声已动辽西。归期犹及柳依依。春闺月，红袖不须啼。
﻿江城子,金,元好问,词,行云冉冉度关山。别时难。见时难。怅望南风，早晚送云还。心事情缘千万劫，无计解，玉连环。夕阳人影小楼间。曲阑干。晚风寒。料得而今，前后望归鞍。寂寞梨花枝上雨，人不见，与谁弹。
﻿江城子,金,元好问,词,草堂潇洒淅江头。傍林丘。买扁舟。隔岸红尘，无路近沙鸥。枕上有书尊有酒，身外事，更何求。暮云归鸟仲宣楼。敝貂裘。为谁留。千古书生，那得尽封侯。好在半山亭下路，闻未老，去来休。
﻿江城子,金,元好问,词,姚家池馆魏家邻。上番春。姓名新。倾国倾城，为雨复为云。水北水南无别物，金屑粉，麝香尘。折枝图上看精神。见来频。画来真。办作黄徐，无负百年身。也待不来花下醉，嫌笑杀，洛阳人。
﻿江城子,金,元好问,词,江山诗笔仲宣楼。弊貂裘。尽风流。独恨烟花，三月出东州。爱煞津亭亭□□，无一语，只相留。来鸿去雁两悠悠。别离愁。几时休。得似孤城，春水一沙鸥。寄谢西湖追送客，分手地，莫回头。
﻿江城子,金,元好问,词,醉来长袖舞鸡鸣。短歌行。壮心惊。西北神州，依旧一新亭。三十六峰长剑在，星斗气，郁峥嵘。古来豪侠数幽并。鬓星星。竟何成。他日封侯，编简为谁青。一掬钓鱼坛上泪，风浩浩，雨冥冥。
﻿江城子,金,元好问,词,来鸿去燕十年间。镜中看。各衰颜。恰待蒙泉，东畔买青山。梦里邻村新酿熟，携竹杖，款柴关。人生谁得老来闲。记清欢。见君难。长路悠悠，回首暮云还。断岭不遮南望眼，时为我，一凭阑。
﻿江城子,金,元好问,词,杏花开过雪成团。惜朱颜。负清欢。只道今年，春意已阑珊。却是地偏芳信晚，红数点，小溪湾。碧壶香供挽春还。一枝闲。淡相看。月落山空，谁与护朝寒。传语春风留客好，莫容易，便吹残。
﻿江城子,金,元好问,词,河堤烟树渺云沙。七香车。更天涯。万古千秋，幽恨入琵琶。想到都门南下望，金缕暗，玉钗斜。津桥春水浸红霞。上阳花。落谁家。独恨经年，培养牡丹芽。寒雁归时凭寄语，莫容易，损容华。
﻿江城子,金,元好问,词,二更轰饮四更回。宴繁台。尽邹枚。谁念梁园，回首便成灰。今古废兴浑一梦，凭底的，寄悲哀。青天荡荡镜奁开。月光来。且徘徊。何用东生，西没苦相催。世事悠悠吾老矣，歌一曲，尽馀杯。
﻿江城子,金,元好问,词,纤条袅袅雪葱笼。翠阴重。暖香融。想是春工，满意与薰醲。百畹种兰千亩蕙，都办作，一帘风。花间人似玉芙蓉。月明中。下瑶宫。只恐行云，归去卷花空。剩著琼杯斟晓露，留少住，莫匆匆。
﻿江城子,金,元好问,词,梅梅柳柳闹新晴。趁清明。凤山行。画出灵泉，三月晋兰亭。细马金鞍红袖客，能从我，出重城。赏心乐事古难并。玉双瓶。为冠倾。一曲清歌，休作断肠声。头上花枝如解语，应笑我，未忘情。
﻿江城子 观别,金,元好问,词,旗亭谁唱渭城诗。酒盈卮。两相思。万古垂杨，都是折残枝。旧见青山青似染，缘底事，澹无姿。情缘不到木肠儿。鬓成丝。更须辞。只恨芙蓉，秋露洗胭脂。为问世间离别泪，何日是，滴休时。
﻿江城子 效花间体咏海棠,金,元好问,词,蜀禽啼血染冰蕤。趁花期。占芳菲。翠袖盈盈，凝笑弄晴晖。比尽世间谁似得，飞燕瘦，玉环肥。一番风雨未应稀。怨春迟。怕春归。恨不高张，红锦百重围。多载酒来连夜看，嫌化作，彩云飞。
﻿江城子 绣香奁曲,金,元好问,词,吐尖绒缕湿胭脂。淡红滋。艳金丝。画出春风，人面小桃枝。看做香奁元未尽，挥一首，断肠诗。仙家说有瑞云枝。瑞云枝。似琼儿。向道相思，无路莫相思。枉绣合欢花样子，何日是，合欢时。
﻿江城子 寄德新丈,金,元好问,词,春风花柳日相催。淅江梅。腊前开。开遍山桃，恰到野酴醾。商岭东来三百里，红作阵，绿成堆。半山亭下钓鱼台。拂层崖。坐苍苔。林影湖光，佳处两三杯。寄语玉溪王老子，因个甚，不同来。
﻿江城子 梦德新丈因及钦叔旧游,金,元好问,词,河山亭上酒如川。玉堂仙。重留连。犹恨春风，桃李负芳年。长记莺啼花落处，歌扇后，舞衫前。旧游风月梦相牵。路三千。去无缘。灭没飞鸿，一线入秋烟。白发故人今健否，西北望，一潸然。
﻿江城子 赋芍药杨州红,金,元好问,词,司花著意压春魁。绿云堆。拥香来。冉冉红鸾，十步一徘徊。花到扬州佳丽种，金作屋，玉为阶。门前腰鼓揭春雷。倚妆台。尽人催。莺语丁宁，空绕百十回。不道惜花人欲去，看直待，几时开。
﻿江城子 嵩山中作,金,元好问,词,众人皆醉屈原醒。笑刘伶。酒为名。不道刘伶，久矣笑螟蛉。死葬糟丘珠不恶，缘底事，赴清泠。醉乡千古一升平。物忘情。我忘形。相去羲皇，不到一牛鸣。若见三闾凭寄语，尊有酒，可同倾。
﻿江梅引,金,元好问,词,墙头红杏粉光匀。宋东邻。见郎频。肠断城南，消息未全真。拾得杨花双泪落，江水阔，年年燕语新。见说金娘埋恨处。蒺藜沙，草不尽，离魂一只鸳鸯去，寂寞谁亲。惟有因风，委露托清尘。月下哀歌宫殿古，暮云合，遥山入翠颦。
﻿行香子,金,元好问,词,漫漫晴波，澹澹云罗。傍春江、是处经过。桃花解笑，杨柳能歌。尽百年身，千古意，两蹉跎。酒恶无聊，诗苦成魔。只闲情、不易消磨。几人樵径，何处山阿。恨夕阳迟，芳草远，落红多。
﻿西江月,金,元好问,词,物外神仙风骨，人间富贵功名。眉长新有秀毫生。荡座酒光花影。清暑玉壶昼永，少年金印身轻。他年旌节看归荣。笑傲五湖烟景。
﻿西江月,金,元好问,词,骨相匿犀秀发，精神耸鹤孤高。少年事业富伊皋。便向中书书考。肘后不传丹诀，眉间新长修毛。一壶春色宴蟠桃。□介归荣忠孝。
﻿西江月,金,元好问,词,悬玉微风度曲，薰炉熟水留香。相思夜夜郁金堂。两点春山枕上。杨柳宜春别院，杏花宋玉邻墙。天涯春色断人肠。更是高城晚望。
﻿阮郎归,金,元好问,词,峥嵘秋气动千崖。川平晚照回。小桥流水送吟鞋。无人觉往来。欹乱石，坐苍苔。一杯复一杯。田家次第有新醅。黄花细细开。
﻿阮郎归,金,元好问,词,谩郎活计拙于鸠。闲中又过秋。枕书眠了却登楼。贫来颇自由。书咄咄，赋休休。西窗晚更幽。诗家贫杀也风流。家人不用愁。
﻿阮郎归 为李长源赋,金,元好问,词,帝城西下望西山。城居岁又残。万家风雪一家寒。青灯语夜阑。人鲊瓮，鬼门关。无穷人往还。求官莫要近长安。长安行路难。
﻿阮郎归 独木桥体,金,元好问,词,别郎容易见郎难。千山复万山。杨花帘幕晚风间。愁眉澹澹山。光禄塞，雁门关。望夫元有山。当时只合锁雕鞍。山头不放山。
﻿声声慢,金,元好问,词,香浮椒柏，暖入酴酥，瑞气晓生帘幕。绛阙真人，来自五云楼阁。青霄路歧游偏，挂冠归、水晶□□。逍散处，有壶中日月，放□龟鹤。好是朱颜难□，嬉游处不减，少年行乐。正好寻春，莫负燕期莺约。沈沈洞天向晚，按宫商、重调音乐。愿岁岁，听新声、笙歌院落。
﻿声声慢 内乡淅江上作,金,元好问,词,林间鸡犬，江上村墟，扁舟处处经过。袖里新诗，买断古木苍波。山中一花一草，也留教、老子婆娑。任人笑，甚风云气少，儿女情多。不待求田问舍。被朝吟暮醉，惯得蹉跎。百尺高楼，更问平地如何。朝来斜风细雨，喜红尘、不到渔蓑。一尊酒，唤元龙、来听浩歌。
﻿折丹桂,金,元好问,词,秋风秋露清秋节。秋雨过，秋香初发。二仙生日好秋天，气节与、秋霜争裂。秋宵开宴群仙列。秋娘唱、秋云低遏。寿杯双劝祝千秋，镇长似、中秋皓月。
﻿沁园春,金,元好问,词,再见新正，去岁逐贫，今年逐穷。算公田二顷，谁如元亮，吴牛十角，未比龟蒙。面目堪憎，语言无味，五鬼行来此病同。齑盐里，似扬雄寂寞，韩愈龙钟。何人炮凤烹龙。且莫笑、先生饭甑空。便看来朝镜，都无勋业，拈将诗笔，犹有神通。花柳横陈，江山呈露，尽入经营惨澹中。闲身在，看薄批明月，细切清风。评注（点击查看或隐藏评注）
﻿沁园春 除夕二首,金,元好问,词,腐朽神奇，梦幻吞侵，朝昏变迁。怅残灯旧岁，鸡声竞早，春风归兴，雁影相先。南渡崩奔，东屯留滞，世事悠悠白发边。虚名误，遍人间浪走，恰到求田。青红花柳争妍。意醉眼、天公也放颠。更云雷怒卷，颓波一注，冰霜冷看，老桧千年。园令家居，陶潜官罢，无酒令人意缺然。从教去，付青山枕上，明月尊前。
﻿诉衷情令,金,元好问,词,行斋活计五车书。真欲釜生鱼。天公也相料理，新得掌中珠。看骥子，弄鹓雏。最怜渠。青衫竹马，后日迎门，好个高闾。
﻿诉衷情令,金,元好问,词,升平责望富民侯。愁损抱官囚。自家本元烦恼，闹处要钻头。山崦寺，水心楼。去来休。醉扶归路，鼓吹鸣蛙，部曲黄牛。
﻿诉衷情令,金,元好问,词,万人如海一身藏。随例大家忙。东华软红尘土，俗损谢三郎。兰若寺，玉溪庄。两茅堂。鸡豚乡社，鹅鸭比邻，好个嵩阳。
﻿定风波,金,元好问,词,离合悲欢酒一壶。白头红颊醉相扶。见说德星今又聚。何处。范家亭上会周吴。造物有情留此老。人道。洛西清燕百年无。六客不争前与后。好□。龙眠老笔画新图。
﻿定风波,金,元好问,词,熊耳东原汉故宫。登临犹记往年同。底事爱君诗句好。解道。河山浮动酒杯中。存没悠悠三十载。谁会。白头孤客坐书空。黄土英雄何处在。须待。醉寻萧寺哭春风。
﻿定风波,金,元好问,词,白水青田万顷秋。风烟平楚散羊牛。莫放相公黄阁去。留取。笑谈尊俎也风流。华表仙人人不识。今夕。鹿车也到百花洲。好把襄江都酿酒，为寿。寿星光彩动南州。
﻿定风波,金,元好问,词,小□香来醉梦中。梦回幽赏惜匆匆。只道南枝开未半。谁唤。等闲都逐晚云空。潇洒小溪新雪后。唯有。萧萧霜叶卧残红。几欲问花应有恨。休问。争教不肯嫁春风。
﻿定风波,金,元好问,词,何处如今更有诗。争教风鬓见横枝。诗到梅边谁最似。除是。玉颜寂寞酒清时。为向云间公子道。闻早。安排欢赏惜幽姿。十日留花花未遇。容我。醉围红袖写鸟丝。
﻿定风波 儿子中中百晬日作,金,元好问,词,五色莲盆玉雪肌。青搽红抹总相宜。且道生男何足爱。争奈。隆颅犀角眼中稀。六十平头年运好。投老。大儿都解把锄犁。醉眼看花驴背上。豪放。阿龄扶路阿中随。
﻿念奴娇,金,元好问,词,小山招饮，恨还丹、不至人间豪杰。南渡衣冠多励集，萧洒兰亭三月。陶冶襟灵，留连光景，觞咏今无复。黄垆虽近，老怀空感存殁。谁办八表神游，古来登览，此日俱湮没。天景云光摇醉眼，兴在珠宫瑶阙。布席崧台，脱巾石壁，散我萧萧发。短歌悲慨，海涛响振林樾。
﻿念奴娇,金,元好问,词,金神按节，先下弦、一夕分明秋色。银汉光浮天绀滑，星彩遥瞻南极。阿母分桃，桂娥馈药，称庆于今夕。解颜微笑，卷帘初识姑射。翛翛沆瀣横空，待高承仙掌，□调精液。金鼎丸光十丈，一咽龟龄千亿。绿发堂中，彩衣庭下，瑞绕仙□宅。机云欢舞，雅歌声动瑶席。
﻿念奴娇,金,元好问,词,云间太华，笑苍然尘世，真成何物。玉井莲开花十丈，独立苍龙绝壁。九点齐州，一杯沧海，半落天山雪。中原逐鹿，定知谁是雄杰。我梦黄鹤移书，洪崖招隐，逸兴尊中发。箭筈天门飞不到，落日旌旗明灭。华屋生存，丘山零落，几换青青发。人间休问，浩歌且醉明月。
﻿念奴娇,金,元好问,词,一年好处，是西风、乡出东篱寒菊。蝶舞蜂狂谁便道，今夕清香不足。令尹风流，年年春事，小雨一犁新绿。园扉人静，抱琴时弄幽独。闻道野老相呼，幽寻仙洞，乞与长生箓。鹤发单颜须待得，王母蟠桃初熟。只恐相将，日边催去，凤沼鸣环玉。娉婷一笑，为渠且尽醽醁。
﻿念奴娇,金,元好问,词,严陵台畔，枕清江、仙府□重金碧。玉轴牙签三万卷，环列人间东壁。名世高风，□遵遗训，继踵皆豪逸。联翩簪组，满门辉映金璧。谈笑稳步青霄，扶摇九万里，垂天横翼。大纛高牙三授钺，凛凛威行南国。月满三山，春回八部，宴寝凝香席。祈公难老，凤池长醉春色。
﻿画堂春,金,元好问,词,月娥来自广寒宫。步摇环佩丁东。戏鸾双舞驾天风。云满虚空。一剪玉梅花小，九霞琼醴杯浓。凤箫千载莫匆匆。且醉壶中。
﻿采桑子,金,元好问,词,儿家门户重掩，郎住墙东。枉破春工。万紫千红一夜风。伯劳分背西飞燕，何日相逢。纵得相逢。海阔天高处处同。
﻿金菊对芙蓉,金,元好问,词,银烛摇红，兽烟喷翠，正小春时候，爱日和融。玉□法日生英杰，天付与、道骨仙风。文章冠世，词倾峡水，笔扫秋虹。更□福寿无穷。喜克家有子，孙又英雄。算人问何物，可以形容。除非后夜团圆月，年年共、皎洁相同。捧卮□寿，殷勤□□，满泛金钟。
﻿青玉案,金,元好问,词,虾须帘上铜钩小。玳瑁□，轻寒绕。红叶微香侵语笑。金钗珠履，凤箫鼓，疑是蓬莱岛。萱堂日日春生貌。嫩绿依然鬓边好。赋□修龄应不少。年年长见，画堂□宴，楼外青袍草。
﻿青玉案,金,元好问,词,落红吹满沙头路。似总为、春将去。花落花开春几度。多情惟有，画梁双燕，知道春归处。镜中冉冉韶华暮。欲写幽怀恨无句。九十花期能几许。一卮芳酒，一襟清泪，寂寞西窗雨。评注（点击查看或隐藏评注）
﻿青玉案,金,元好问,词,熙春台下花无数。红紫映桃溪路。蝶往蜂来知几许。翠筠亭外，绿杨堤畔，时听娇莺语。绮筵罗列开尊俎。总是神仙侣。竟举笙歌驰玉醑。介公眉寿，年年此日，长与花为主。
﻿青玉案 代赠钦叔所亲乐府郓生,金,元好问,词,苎萝坊里青骢驻。爱鹦鹉、垂帘语。一捻娇春能几许。寒梅欲动，小桃初放，恰是关心处。西城流水东城雨。绿叶成阴惯相误。只恐韶华容易去。一声金缕，一卮芳酒，且为花枝住。
﻿临江仙,金,元好问,词,自笑此身无定在，风蓬易转孤根。羡君归意满离尊。眼中茅屋兴，稚子已迎门。回首对床灯火处，万山深裹孤村。故人天末赋招魂。新诗凭寄取，憔悴不须论。
﻿临江仙,金,元好问,词,连日湖亭风色好，今朝赏遍东城。主人留客过清明。小桃如欲语，杨柳更多情。为爱暮云芳草句，一杯聊听新声。水流花落叹浮生。故园春更晚，时节已啼莺。
﻿临江仙,金,元好问,词,试上古城城上望，水光天影相涵。都将形胜入高谈。河山君与我，独恨少髯参。造化戏人儿女剧，狙公暮四朝三。百年都合付薰酣。人家谁有酒，吾与典春衫。
﻿临江仙,金,元好问,词,荷叶荷花何处好，大明湖上新秋。红妆翠盖木兰舟。江山如画里，人物更风流。千里故人千里月，三年孤负欢游。一尊白酒寄离愁。殷勤桥下水、几日到东州。评注（点击查看或隐藏评注）
﻿临江仙,金,元好问,词,醉眼纷纷桃李过，雄蜂雌蝶同时。一生心事杏花诗。小桥春寂寞，风雨鬓成丝。天上鸾胶寻不得，直教吹散胭脂。月明千里少姨祠。山中开较晚，应有北阴枝。
﻿临江仙,金,元好问,词,世事悠悠天不管，春风花柳争妍。人家寒食尽藏烟。不知何处火，来就客心然。千里故乡千里梦，高城泪眼遥天。时光流转雁飞边。今春看又过，何日是归年。
﻿临江仙,金,元好问,词,谁唤提壶沽美酒，浮生多负欢游。窗明窗暗百年休。凉风催雁过，春水带花流。仰视浮云空自诳，往还岁月悠悠。三山那有凤麟洲。一杯齐物论，千古醉乡侯。
﻿临江仙,金,元好问,词,明月清风无尽藏，平生老子南楼。阎闾谈笑说封侯。谁能知许事，一笑去来休。旧见辋川图画里，十年孤负欢游。百金早晚得菟裘。与君成二老，来往亦风流。
﻿临江仙,金,元好问,词,一段江山英秀气，风流天上星郎。烟花故国五云乡。只知心事在，争问鬓毛苍。千古西陵歌舞地，兴来忘却悲凉。相逢一醉莫停觞。东山看老去，湖海永相忘。
﻿临江仙,金,元好问,词,清晓千门开寿宴，绮罗香绕芳丛。红娇绿软媚芳丛。绣屏金翡翠，锦帐玉芙蓉。珠履争持添岁酒，葡萄酒饮金钟。人生福寿古难逢。好将家庆事，□□□□□。
﻿临江仙,金,元好问,词,杨柳池塘桃李径，华堂寿宴初开。围春翠幕舞风回。东山携妓女，北海整尊罍。玉笋轻敲红象板，金荷潋滟传杯。笙歌缭绕宴春台。华山闲日月，□野醉蓬莱。
﻿临江仙,金,元好问,词,世故迫人无好况，酒杯今日初拈。昆阳城下酹苍蟾。乾坤悲永夜，笳鼓觉秋严。梦寐玉溪溪上路，竹枝斜出青帘。故人白发未应添。浩歌风露下，相望一掀髯。
﻿临江仙 内乡北山,金,元好问,词,夏馆秋林山水窟，家家林影湖光。三年间为一官忙。簿书愁里过，笋蕨梦中香。父老书来招我隐，临流已盖茅堂。白头兄弟共论量。山田寻二顷，他日作桐乡。
﻿临江仙 内乡寄嵩前故人,金,元好问,词,昨夜半山亭下醉，洼尊今日留题。放船直到淅江西。冰壶天上下，云锦树高低。世上红尘争白日，山中太古熙熙。外人初到故应迷。桃花三百里，浑是武陵溪。
﻿临江仙 其一 与钦叔饮二首,金,元好问,词,邂逅一尊文字饮，春风为洗愁颜。花枝入鬓笑诗班。登临千古意，天澹夕阳间。南去北来行老矣，人生茅屋三间。何人得似谢东山。紫箫明月底，高竹倚风鬟。
﻿临江仙 对花怀洛阳旧游,金,元好问,词,紫玉双华相照映，锦儿仍是琼儿。天边谁与慰相思。洗妆无别物，只有断肠诗。水北水南浑一梦，眼中红袖乌丝。春风同是可怜枝。争教歌酒兴，不似洛阳时。
﻿临江仙 自洛阳往孟津道中作,金,元好问,词,今古北邙山下路，黄尘老尽英雄。人生长恨水长东。幽怀谁共语，远目送归鸿。盖世功名将底用，从前错怨天公。浩歌一曲酒千钟。男儿行处是，未要论穷通。评注（点击查看或隐藏评注）
﻿临江仙 张光甫家儿子咬驴,金,元好问,词,膝上添丁郎小小，鹓雏彩鹤初匀。书堂合与孟家邻。诵诗琴解□，论学墨沾唇。头玉峣峣眉刷翠，更将秋水为神。看花留待百年春。金鞍南陌上，惊动洛阳人。
﻿临江仙 留别郝和之,金,元好问,词,昨日故人留我醉，今朝送客西归。古来相接眼中稀。青衿同舍乐，白首故山违。九万里风安税驾，云鹏悔不卑飞。回头四十七年非。何因松竹底，茅屋老相依。
﻿临江仙 寄德新丈,金,元好问,词,自笑此身无定在，北州又复南州。买田何日遂归休。向来元落落，此去亦悠悠。赤日黄尘三百里，嵩丘几度登楼。故人多在玉溪头。清泉明月晓，高树乱蝉秋。
﻿临江仙 赠仲经女子楚楚,金,元好问,词,阿楚新来都六岁，掌中一捻娇春。诗中有笔画难真。芝香云作朵，鱼细锦为鳞。旧说张门多静女，更和灵照情亲。夸谈体遣孔兄瞋。异时看小妹，林下谢夫人。
﻿临江仙 赠答飞卿弟,金,元好问,词,壮岁论交今晚岁，只君知我平生。六年相望若为情。吕安思叔夜，残月配长庚。济上买田堪共隐，嵩丘朝暮阴晴。紫云仙季白云兄。风流成二老，林下看升平。
﻿摊破南乡子,金,元好问,词,朱麝掌中香。可怜儿、初浴兰汤。灵椿未老丹枝秀，东邻西舍，排家助喜，沽酒牵羊。天与读书郎。便安排、富贵文章。高门自有容车日，明年且看，青衫竹马，雁雁成行。
﻿摊破南乡子,金,元好问,词,无物慰蹉跎。占一丘、一壑婆娑。闲来点检平生事，天南地北，几多尘土，何限风波。花坞与松坡。尽先生、少小经过。老来诗酒犹堪任，家山在眼，亲朋满坐，不醉如何。
﻿摊破南乡子,金,元好问,词,朝镜惜蹉跎。一年年、来日无多。无情六合乾坤里，颠鸾倒凤，撑霆裂月，直被消磨。世事饱经过。算都输、畅饮高歌。天公不禁人间酒，良辰美景，赏心乐事，不醉如何。
﻿南乡子,金,元好问,词,一雨浣年芳。燕燕莺莺满洛阳。梨雪渐空桃李过，风光。恰到风流睡海棠。何处最难忘。杨柳高楼近苑墙。唤取分司狂御史，何妨。暂醉佳人锦瑟傍。
﻿南乡子,金,元好问,词,梅雪弄芳馨。线日迎长□□蓂。争看琴堂称贺处，娉婷。满捧霞觞灿鲤庭。鹤算更龟龄。八十仙翁醉复醒。好倩洛阳驰誉手，丹青。画与人间作寿星。
﻿南乡子,金,元好问,词,衰思怯登楼。百感中来不自由。天意时情谁解得，悠悠。一片黄云画角秋。汾水绕城流。流尽朱颜到白头。万事且休论一醉，都休。前日黄花蝶已愁。
﻿南乡子,金,元好问,词,烟草人西州。暮雨千山独倚楼。不似秦东亭上饮，风流。翠袖春风两玉舟。事去重回头。却是多情不自由。为向河阳桃李道，休休。青鬓能堪几度愁。
﻿南乡子,金,元好问,词,少日负虚名。问舍求田意未平。南去北来今老矣，何成。一线微官误半生。孤影伴残灯。万里灯前骨肉情。短发抓来看欲尽，天明。能是青青得几茎。
﻿南乡子,金,元好问,词,幽意曲中传。总是才情得处偏。唱到断肠声欲断，还连。一串骊珠个个圆。画扇绮罗筵。韩马风流在眼前。坐上有人持酒听，凄然。梦里梁园又一年。
﻿南乡子,金,元好问,词,风雨送春忙，烂醉花时得几场。枝上桃花吹尽也，残芳。一片春风一片香。少日为花狂，老去逢春只自伤。回首十年欢笑处，难忘。一曲悲歌泪数行。
﻿南柯子,金,元好问,词,画扇香微远，宫螺意自浓。杏园憔悴五更风。不道六朝琼树卷春空。蝶近花疑笑，犀灵月易通。襄王云雨梦魂中。曾见芙蓉裙衩几多红。
﻿南柯子,金,元好问,词,粉澹梨花瘦，香寒桂叶颦。画帘双燕旧家春。曾是玉箫声里断肠人。澹澹催诗雨，迟迟入梦云。武陵流水隔红尘。只怕翠鸾消息未全真。
﻿南柯子 济川寿席,金,元好问,词,阀阅真王后，衣冠上客中。路人遥识紫髯翁。争信旧来文赋动南宫。得婿攀龙贵，生男射虎雄。寿筵休放酒尊空。且道几人全福与君同。
﻿南歌子,金,元好问,词,人日过三日，元宵便五宵。共言今日好生朝。皓月光辉，香动玉梅梢。谢女工飞絮，周郎待小乔。年年灯下醉金蕉。鬓影苍球，金缕细鹅毛。
﻿南歌子 冬景,金,元好问,词,暖日烘晴昼，轻寒护晓霜。小春庭院绕天香。仙佩珊珊，来自五云乡。庭下芝兰秀，壶中日月长。要看鬓绿与瞳方。一笑人间，千岁饮淋浪。
﻿品令,金,元好问,词,西斋向晓。窗影动、人声悄。梦中行处，数枝临水，幽花相照。把酒长歌，犹记竹间啼鸟。风流易老。更常被、闲愁恼。年年春事，大都探得，欢游多少。一夜狂风，又是海棠过了。
﻿柳梢青,金,元好问,词,玉嫩红娇。□花如月，斜袅金翘。楚女腰肢，小乔风韵，难比妖娆。当年约住蓝桥。便回首仙凡路遥。一曲清歌，千钟美酒，同庆生朝。
﻿洞仙歌,金,元好问,词,黄尘鬓发，六月长安道。羞向清溪照枯槁。似山中远志，漫出山来，成个甚，只是人间小草。升平十二策，丞相封侯，说与高人应笑倒。对清风明月，展放眉头长恁地，大醉高歌也好。待都把功名付时流，只求个天公，放教空老。
﻿洞仙歌,金,元好问,词,千崖滴翠，正秋高时候。橘绿橙黄又重九。有蓬壶仙子，赤鲤来游，风云会、施展经纶妙手。去年称寿处，北斗天浆，今夜天将挹南斗。听笙歌云里奏。月荡琼楼，瑶台上、拥出姮娥□酒。待脚踏、层云倒天河，尽倾向霞觞，与君为寿。
﻿洞仙歌,金,元好问,词,青钱白璧，自买愁肠绕。更恨欢狂负年少。记阳关图上，尊酒流连，儿女泪，输与闲人坐钓。茂陵多病后，懒尽琴心，无复求凰与同调。似清风古殿，风动幡摇晴昼永，惟有龛灯静照。看胡蝶飞来澹无情，问墙角茙葵，为谁凝笑。
﻿点绛唇,金,元好问,词,梦里梁园，暖风迟日熏罗绮。满城桃李。车马红尘起。客枕三年，故国云千里。更残未。夜寒如水。茅屋清霜底。
﻿点绛唇,金,元好问,词,帘卷荷香，绮罗人在薰风里。谢庭家世。来作闺门瑞。象服鱼轩，占尽人间贵。应难比。蟠桃花底。一醉三千岁。
﻿点绛唇,金,元好问,词,十六芳年，锦儿娇小琼儿秀。海棠红皱。恰到愁时候。天上歌声，未省人间有。休回首。渭城烟柳。肠断离亭酒。
﻿点绛唇,金,元好问,词,国艳天香，一丛百朵开来半。燕忙莺乱。要结寻芳伴。买断春风，醉倒应须拚。清尊满。谢家池馆。岁岁年年看。
﻿点绛唇,金,元好问,词,痛负花朝，半春犹在长安道。故园春早。红雨深芳草。愁里花开，愁里花空老。西归好。一尊倾倒。乞与花枝恼。
﻿点绛唇,金,元好问,词,连夜春寒，夜来好梦衾暖。寺楼钟断。却恨更筹短。一点闲情，苦被离愁管。西城晚。雁飞天远。草色归心满。
﻿点绛唇,金,元好问,词,把酒留春，醉扶红袖花前倒。落花风扫。红雨深芳草。又恨春迟，又恨春归早。花应笑。惜春人老。枉被春风恼。
﻿点绛唇,金,元好问,词,玉宇沈沈，绿窗珠户还相□。碧池回绕。全似蓬莱岛。今夕笙歌，两两云鬟小。炉烟袅。寿觞倾倒。长愿朱颜好。
﻿点绛唇,金,元好问,词,红袖凭阑，画图曾见崔徽半。吹箫谁伴。白地肝肠断。未了尘缘，可道欢缘短。云山乱。武陵溪岸。几误莺声唤。
﻿点绛唇,金,元好问,词,玉蕊轻明，洗妆偏费春风手。韵香襟袖。别是闺房秀。锦瑟华年，□醉东园酒。西归后。旧家花柳。谁得何郎瘦。
﻿点绛唇 长安中作,金,元好问,词,沙际春归，绿窗犹唱留春住。问春何处。花落莺无语。渺渺吟怀，漠漠烟中树。西楼暮。一帘疏雨。梦里寻春去。评注（点击查看或隐藏评注）
﻿点绛唇 宜男,金,元好问,词,绿澹香浓，旧曾百子池边种。碧筵孤耸。惊堕钗头凤。檀粉轻拈，若怕蜂腰重。天花供。一枝谁送。寂寞南华梦。
﻿点绛唇 青梅永宁时作,金,元好问,词,玉叶璁珑，素妆不趁宫黄媚。谢家风致。最得春风意。手把青枝，忆得斜横髻。西州泪。玉觞无味。强为清香醉。
﻿点绛唇 寄李辅之,金,元好问,词,生死论交，有情何似无情好。满前花草。更觉今年老。塞上春迟，湖上春风早。东州道。几时飞到。烂醉红云岛。
﻿秋色横空,金,元好问,词,松液香凝。澹幽姿一洗，若下宜城。甘腴小苦中山赋，千古齿颊春生。灯花喜，缸面清。爱竹港、冰泉落枕声。恰值刘纲夫妇、此日丹成。云峰翠殿画屏。更晴楼水阁，树拥烟横。留连光景中年，要歌管淘写襟灵。人间世，身外名。笑朝马晨钟梦易惊。且留看神仙，白昼地行。
﻿贺新郎 箜篌曲为良佑所亲赋,金,元好问,词,赴节金钗促。爱弦间、泠泠细语，非琴非筑。别鹤离莺云千里，风雨孤猿夜哭。只雌蝶、雄蜂同宿。汀树诗成归舟远，认宫眉、隐隐春山绿。歌宛转，泪盈掬。吴儿越女皆冰玉。恨不及、徘徊星汉，流光相属。破镜何年清辉满，寂寞佳人空谷。人世事、寻常翻覆。入塞新声愁未了，更伤心、听得开元曲。呼羯鼓，醉红烛。
﻿桃园忆故人 代赠良佐所亲,金,元好问,词,楚云不似阳台旧，只是无心出岫。竹外天寒翠袖。寂寞啼妆瘦。弦声宛转春风手。殢得行人病酒。明日西城回首。肠断江南柳。
﻿浣溪沙,金,元好问,词,琼压为浆作卮，使君真是吏民师。碧桃仙酎饮乡期。五马旌□浮喜色，南溪风月要新诗。缓趋□□及瑶池。
﻿浣溪沙,金,元好问,词,芳草垂杨长乐坡。两行红粉一声歌。淋漓襟袖酒痕多。梦里翠翘惊堕枕，愁边罗袜见凌波。春寒春瘦夜如何。
﻿浣溪沙,金,元好问,词,梦里还惊岁月遒。鲤鱼风退不胜秋。人生虽异水同流。酒力有神工驻景，丹房无药可烧愁。陶陶兀兀老时休。
﻿浣溪沙,金,元好问,词,梦绕桃源寂寞回。春残滋味似秋情。多情翻恨酒为媒。数点雨声风约住，一帘花影月移来。小阑幽径独徘徊。
﻿浣溪沙,金,元好问,词,秋气尖寒酒易消。秋怀元酒更无聊。夕阳人影卧平桥。菊就雨前都烂熳，柳丛霜罢便萧条。夜来风色似今朝。
﻿浣溪沙,金,元好问,词,百折清泉绕舍鸣。隔年杨柳绿阴成。藕花多处一舟轻。行处自由皆乐事，得来无用是虚名。等闲荣辱不须惊。
﻿浣溪沙,金,元好问,词,芍药初开百步香，小阑幽径隔长廊。好花都属富家郎。此乐莫教儿辈觉，老夫聊发少年狂。高烧银烛照红妆。
﻿浣溪沙,金,元好问,词,为爱刘郎驻玉华。暗将心事许烟霞。石田茅屋老生涯。铁笛不须从二草，头巾长拟挂三花。他年人说漫郎家。
﻿浣溪沙,金,元好问,词,湖上春风散客愁。芳洲烟景记曾游。人家浑似玉溪头。杨柳青旗酤酒市，桃花流水钓鱼舟。红尘鞍马几时休。
﻿浣溪沙,金,元好问,词,绿绮尘埃试拂弦。今人谁与子争先。相逢尊酒合留连。金马玉堂梁苑客，岸花汀草绣江船。旧游回首又三年。
﻿浣溪沙,金,元好问,词,锦带吴钩万里行。青云人物旧知名。百壶春酒过清明。渺渺荒陂冰井路，青青杨柳玉关情。斜阳无语下西陵。
﻿浣溪沙,金,元好问,词,借守陪京尺五天。碧油旆里地行仙。政成多暇且同欢。梅雨□江□□润，薰风高阁水晶寒。长鲸饮罢玉壶乾。
﻿浣溪沙,金,元好问,词,修竹移阴未出墙。好风斜绰露荷香。壶中六月也清凉。不放灵椿仙客□，要有丹桂满林芳。天教光景为人长。
﻿浣溪沙,金,元好问,词,一片青天棹过。小舟无地受风波。渔歌浑是太平歌。乡社年丰寻酒易，陂塘春暖得鱼多。百年闲过又如何。
﻿浣溪沙,金,元好问,词,一片烟蓑一叶舟。梦中身世是沧洲。鲤鱼风退不胜秋。秋月春风行处有，苍苔浊酒醉时休。人生虽异水同流。
﻿浣溪沙,金,元好问,词,日射云间五色芝。鸳鸯宫瓦碧参差。西山晴雪入新诗。焦土已经三月火，残花犹发万年枝。他年江令独来时。
﻿浣溪沙,金,元好问,词,画出清明二月天。山城三月只萧然。闲门日日枕书眠。川下杏花浑欲雪，山中杨柳不成烟。春风回首又明年。
﻿浣溪沙 史院得告归西山,金,元好问,词,万顷风烟入酒壶。西山归去一狂夫。皇家结网未曾疏。情性本宜闲处著，文章自忖用时无。醉来聊为鼓咙胡。
﻿浣溪沙 外家种德堂,金,元好问,词,墙外桑麻雨露深。堂前桃李有新阴。高门因见古人心。三世读书无白屋，一经教子胜黄金。小雏先与唤琼林。
﻿浣溪沙 别纬文张兄,金,元好问,词,欹枕寒鸦处处听。花前雁后数归程。小红灯影闹春城。两地相望今夜月，一尊不尽故人情。老怀牢落向谁倾。
﻿浣溪沙 宿孟津官舍,金,元好问,词,一夜春寒满下厅。独眠人起候明星。娟娟山月入疏棂。万古风云双短鬓，百年身世几长亭。浩歌聊且慰飘零。
﻿浪淘沙令,金,元好问,词,杨柳日三眠。桃李争妍。千金谁许占芳年。买得闲愁无处著，却恨春偏。流水武陵源。梦引愁牵。东风归兴雁翩翩。试问西窗前夜月，几度先圆。
﻿浪淘沙令,金,元好问,词,云外凤凰箫。天上星桥。相思魂断欲谁招。瘦杀三山亭畔柳，不似宫腰。长日篆烟消。睡过花朝。红蔷薇架碧芭蕉。雌蝶雄蜂天不管，各自无聊。
﻿浪淘沙令,金,元好问,词,金翠画屏山。万髻千鬟。桃源楼阁五云间。恨杀芙蓉城下客，不借青鸾。风雨杏花残。芳意都阑。一灯孤影小窗间。绣被熏来香欲尽，只是春寒。
﻿浪淘沙令,金,元好问,词,春瘦怯春衣。春思低迷。雨声偏与睡相宜。懊恼离愁寻殢酒，已被愁知。烟树望中低，水绕山围。丁宁双燕话心期。昨夜狂风花在否，明日郎归。
﻿浪淘沙令,金,元好问,词,诗句入冥搜。欲写还休。人间情是阿谁留。千丈游丝不落地，风外悠悠。烟雨晚山稠。人倚西楼。衡阳归雁满沙头。一种江城寒夜客，一种春愁。
﻿浪淘沙令,金,元好问,词,芳树翠烟重。残角疏钟。落花飞絮一帘风。可惜河阳桃李月，弹指春空。翡翠合欢笼。相望西东。锁窗幽梦几回同。料得朱门歌舞罢，满袖啼红。
﻿浪淘沙令,金,元好问,词,何处挽春还。华屋金盘。一枝红雪入惊看。总为西园风露早，特地高闲。寂寞曲阑干。高髻云鬟。绿罗衫子瘦来宽。好个沈香亭畔月，只在秋寒。
﻿烛影摇红,金,元好问,词,红叶翻阶，晚风微扇回轻暖。群仙高跨紫云车，来赴蓬莱宴。绣幕围香处远。扬帘花、时时影转。彩衣嬉戏，玉女回环，绿娇红软。戛玉调丝，□音缭绕笙歌院。蟠桃花发正当春，烟媚明霞脸。休□飞琼女伴。捧瑶觞、何妨屡劝。百处偕老，五福齐眉，人间稀见。
﻿减字木兰花,金,元好问,词,幕天度地。瑞脑香浓笙歌沸。白纻衣轻。鹤发童颜照座明。轻簪小珥。都是人间真富贵。好倩丹青。画与人间作寿星。
﻿婆罗门引 亦名菊潭秋,金,元好问,词,商于六里，野塘千古□烟霞。灵苗郁郁无涯，浩荡青冥风露，金素发清华。散霜丛弥岸，月影明沙。仙经浪夸。种瑶草、养铅砂。争信琼杯芳荐，药镜黄芽。秋香晚节，也分到、山中宰相家。休更羡、刘阮桃花。
﻿婆罗门引 过孟津河山亭故基,金,元好问,词,短衣匹马，白头重过洛阳城。百年一梦初惊。寂寞高秋云物，残照半林明。澹横舟古渡，落雁寒汀。河山故亭。人与镜、两峥嵘。争信黄垆此日，深谷高陵。一时朋辈，谩留住、穷途阮步兵。尊俎地、谁慰飘零。
﻿婆罗门引 兖州龙兴阁感遇,金,元好问,词,峄山霁雪，九层飞观郁峥嵘。风烟画出新亭。老眼来今往古，天地两无情。但浮云平野，短日芜城。酒狂步兵。书与剑、此飘零。为问云间鸡犬，几度丹成。停杯不语，竟何用、千秋身后名。休自倚、湖海平生。
﻿婆罗门引 望月,金,元好问,词,素蟾散彩，九秋风露发清妍。常娥尽有情缘。留著三五盈盈，永夜照凭肩。看晚妆临镜，若个婵娟。寻常月圆。恨都向、别时偏。几度邮亭枕上，野店尊前。珠明玉秀，算一日、相看一日仙。人共月、长似今年。
﻿惜分飞 戏王鼎玉同年,金,元好问,词,人见何郎新来瘦。不见天寒翠袖。绣被熏香透。几时却似鸳鸯旧。九十日春花在手。可惜欢缘未久。去去休回首。柔条去作谁家柳。
﻿惜奴娇,金,元好问,词,画扇高秋，恨尘暗秦王女。涉东城、春烟绿树。燕子来时应解说，征鞍处。记取。未忘得、兰膏香聚。枕上新声，断肠是江南句。更行云无心也住。未了情缘，算惟有、相将云。□去。枉轻负、梨花暮雨。
﻿梅花引 同张仲经杨飞卿赋青梅,金,元好问,词,绿华仙萼彩云间。雪消残。拥香□。随意轻匀浅注尽高闲。向道是梅刚不信，更谁占、东风最上番。韵绝秀绝香又绝，恨□千山复□山。才情似记何郎句，清泪斑斑。寂寞孤村篱落小溪湾。修竹萧萧霜月苦，好留与、青绫护晓寒。
﻿清平乐,金,元好问,词,香团娇小。拍拍春多少。一树铅华春事了。消甚珠围翠绕。生经闹簇枯枝。只愁吹破胭脂。说与东风知道，杏花不看开时。
﻿清平乐,金,元好问,词,村墟潇洒，似是朱陈画。神武冠须早挂。可待儿婚女嫁。山深水木清华。渔樵好个生涯。梦想平桥南畔，竹篱茅舍人家。
﻿清平乐,金,元好问,词,离肠宛转。瘦觉妆痕浅。飞去飞来双语燕。消息知郎近远。楼前小雨珊珊。海棠帘幕轻寒。杜宇一声春去，树头无数青山。评注（点击查看或隐藏评注）
﻿清平乐,金,元好问,词,香凝娇聚。玉立临春树。细看司花留意处。都在轻匀浅注。相逢南陌东城。有情只似无情。说与新来憔悴，莺儿不解丁宁。
﻿清平乐,金,元好问,词,小桥流水。一径修篁里。走马章台人未老。只爱明窗净几。杏花白白红红。花时日日狂风。不是碧壶香供，真成恼破春工。
﻿清平乐,金,元好问,词,溪头来去。坐卧沿溪树。管甚人间无著处。已被白云留住。生平不置肝肠。只今物我都忘。说与山中鱼鸟，相亲相近何妨。
﻿清平乐,金,元好问,词,琼枝瑶草。来自三山岛。莫道生男堪慰老。掌上金儿更好。胭脂杏蕾生红。绣襦学弄春风。好共兰兰楚楚，画教乞巧图中。
﻿清平乐,金,元好问,词,春风倾倒。京洛春回早。走马章台人未老。金翠鹓雏更好。安排美景良辰。放教花柳搀新。谁似君家池馆，又添丹桂灵椿。
﻿清平乐,金,元好问,词,丹书碧字。细说金华事。试问谁边堪举似。除却青莲居士。胎仙八表泠风。争教低首樊笼。梦里云装烟驾，倚天坛影西东。
﻿清平乐,金,元好问,词,兰膏香聚。醉枕闻低语。一刻春宵流水去。诉得离情几许。桃花红浅红深。五年烟草归心。留得一枝春在，争教绿叶成阴。
﻿清平乐 太山上作,金,元好问,词,江山残照。落落舒清眺。涧壑风来号万窍。尽入长松悲啸。井蛙瀚海云涛。醯鸡日远天高。醉眼千峰顶上，世间多少秋毫。评注（点击查看或隐藏评注）
﻿清平乐 忆镇阳,金,元好问,词,悲欢聚散。世事天谁管。梳去梳来双鬓短。镜里看看雪满。燕南十月霜寒。孤身去住都难。何日西窗灯火，眼前儿女团栾。
﻿清平乐 罢镇平归西山草堂,金,元好问,词,垂杨小渡。处处归鞍驻。八十田翁良愧汝。把酒千言万语。□□细侯竹马相从。笑渠奔走儿童。十里村箫社鼓，依然傀儡棚中。
﻿清平乐 嘲儿子阿宁,金,元好问,词,娇莺娅姹。解说三生话。试看青衫骑竹马。若个张萱许画。西家撞透烟楼。东家谈笑封侯。莫道元郎小小，明年部曲黄牛。
﻿渔家傲,金,元好问,词,午醉醒来春欲去。莺儿燕子都无语。好个一春行乐处。花无数。宝钗贳酒花前舞。十里驿亭杨柳树。多情折断青青缕。春到去时留不住。留不住。西城日日风和雨。
﻿眼儿媚,金,元好问,词,阿仪丑笔学雷家。绕口墨糊涂。今年解道，疏篱冻雀，远树昏鸦。乃公行坐文书里，面皱鬓生华。儿郎又待，吟诗写字，甚是生涯。
﻿谒金门,金,元好问,词,罗衾薄。帘外五更风恶。醉后题诗浑忘却。乌啼残月落。憔悴何郎东阁。病酒不禁重酌。袖里梅花春一握。幽怀无处托。
﻿黄鹂绕碧树 秋景,金,元好问,词,鸳瓦霜轻，翠帘风细，高门瑞气非烟。积庆源深，有长庚应梦，乔岳生贤。妙龄秀发，谢庭兰玉争妍。名动缙绅，况文章政术，俱是家传。别有神功厚德，向东州治狱，平反玉函。高第仙风道骨，锡与长年。最好素秋时节，有画堂高启宾筵。何妨纵乐，笙歌捧觥船。
﻿喜迁莺,金,元好问,词,云雷天造。快嫖姚玉节，生平豪妙。野宿貔貅，江横组练，画角一声霜晓。鱼鸟简书知畏，草木威名先到。更谁似，并虎头飞将，封侯差早。谈笑。尊俎地，兵卫画戟，燕寝凝香好。伏枥雄心，缺壶高唱，意气不妨倾倒。父子一门忠力，唯有君恩须报。济时了。看郎山长对，元勋难老。
﻿喜迁莺,金,元好问,词,清和时序。望桂影渐生，薰风微度。拂□金枝，传芳玉叶，天下瑞麟重睹。竞敕谢庭，兰□振振，西痈□鹭。庆门里，把丹枝争折，青云平步。声誉。喧盛世，咏少□□，□□□□□。□□□□，□□□□，□□□□□□。今辰称美，愿与冈陵同固。更著取。继沂公勋业，东平茅土。
﻿最高楼 商于鲁县北山,金,元好问,词,商于路，山远客来稀。鸡犬静柴扉。东家欢饮姜芽脆，西家留宿芋魁肥。觉重来，猿与鹤，总忘机。问华屋高赀、谁不恋。美食大官、谁不羡。风浪里，竟安归。云山既不求吾是，林泉又不责吾非。任年年，藜藿饭，芰荷衣。
﻿朝中措,金,元好问,词,香轻红浅露梅腮。江上早春来。玉声朝丹阙，霓旌影下瑶阶。朱门向晓，三千珠履，十二金钗。碧海金鸾来报，蟠桃一夜花开。
﻿朝中措,金,元好问,词,醉来长铗为谁弹。憔悴入函关。一带秦川如画，夕阳仙堂空闲。门边肮脏，胸中磈磊，何苦人间。匹马明年西去，看君射虎南山。
﻿朝中措,金,元好问,词,时情天意枉论量。乐事苦相忘。白酒家家新酿，黄花日日重阳。城高望远，烟浓草澹，一片秋光。故国江山如画，醉来忘却兴亡。
﻿朝中措,金,元好问,词,芦沟河上度旃车。行路看宫娃。古殿吴时花草，奚琴塞外风沙。天荒地老，池台何处，罗绮谁家。梦里数行灯火，皇州依旧繁华。
﻿朝中措,金,元好问,词,良宵一刻抵千金。孤负百年心。好个一江春水，深来不似情深。一天好事，还教容易，著甚消任。烦恼直须宁耐，不成长似如今。
﻿朝中措,金,元好问,词,惊弦裂石笔生华。清兴入悲笳。为爱南山夜猎，笑人杜曲桑麻。高歌醉眼，千金骏马，八月仙槎。都把平生湖海，看君咫尺龙沙。
﻿朝中措,金,元好问,词,夹衣晨起怯新霜。归路楚山长。只道佳期相误，梦魂夜夜谁行。镜中鸾舞，芝间鹊转，未抵欢狂。都把而今烦恼，见时别与论量。
﻿朝中措,金,元好问,词,年年重五近佳辰。蒲艾一番新。满酌九霞香酝，寿君两鬓长春。闺中美秀，如何赋得，林下精神。早办□□布袄，共为云水闲人。
﻿朝中措,金,元好问,词,春闺寂寂掩苍苔。风雨卷春回。拟写碧云心事，笔头无句安排。灯昏酒冷，愁牵梦引，直似秋怀。料得酴醾知我，枕边时有香来。
﻿朝中措,金,元好问,词,金凤飘拂莹蝉光。依约桂华香。紫府云軿游冶，朱门锦乡高张。笙歌丛里，霞杯潋滟，玉树芬芳。共祝寿龄何似，□□松柏□长。
﻿朝中措,金,元好问,词,添丁名字入新收。一长看过头。拾得羽阳宫瓦，不愁撞透烟楼。遗山野客，求田问舍，梦想南州。说甚河东三凤，安排老□班彪。
﻿朝中措,金,元好问,词,添盆瓣喜万家传。满意掷金钱。仙果休嗔生晚，灵椿最得春偏。隆颅犀角，丹砂一指，玉润松坚。看取翰林枝叶，却如东海当年。
﻿朝中措,金,元好问,词,帘旌烘日绣波翻。霜晓试轻寒。高宴黄堂初启，云外列仙班。昼明丽锦，香浮宝鸭，身在蓬山。三见扬尘沧海，春风一笑人间。
﻿朝中措,金,元好问,词,御香新拆紫囊封。苒苒绿云丛。开晚只嗔寒勒，妆成又怕晴烘。化工也为，花中第一，熏染偏浓。谁有石家红锦，重重围住春风。
﻿朝中措,金,元好问,词,樱桃花下玉亭亭。随步觉春生。处处绮罗丛里，偏他特地分明。韶华似水，棠梨叶吐，杨柳新成。不是低鬟一笑，十分只是无情。
﻿朝中措 永宁时作,金,元好问,词,连延村落泣阳崖。川路到山回。竹树攒成风月，溪堂隔断尘埃。小亭幽圃，酴醾未过，芍药初开。驴上一壶春，主人莫厌重来。
﻿朝中措 周帅花堂紫牡丹,金,元好问,词,芳苞初破紫霞杯。香动绿云堆。只道人间花尽，争知天上春回。朝吟暮绕，使君情重，不厌频来。好把韶华留住，莫教百朵齐开。
﻿朝中措 贺张伯宁家儿子犀郎晬日,金,元好问,词,骊珠光彩照燕南。喜气溢街谈。未到灵椿丹桂，一枝先看宜男。明年人日，探官贴子，已具新衔。管甚犀郎小小，安排竹马青衫。
﻿朝中措 效俳体,金,元好问,词,瑞云浮动酒波红。一醉卷愁空。昨日海棠窠下，今朝芍药香中。蜂迎蝶送，珠围翠绕，尽谢春风。管甚碧油堂印，且教临老花丛。
﻿朝中措 寄杨漕,金,元好问,词,秋鸿社燕偶相逢。鞍马又西东。孤负水南三月，安排万紫千红。旧游新梦，绿波南浦，黄叶西风。任是麒麟阁上，争如鹦鹉杯中。
﻿感皇恩,金,元好问,词,梦寐见并州，今朝身到。未怕清汾照枯槁。百年狂兴，尽与家山倾倒。黑头谁办得、归来早。梁苑绿波，长安春草。惆怅行人暗中老。故人相送，记得临行曾道。故园行乐地、依然好。
﻿感皇恩,金,元好问,词,浓露堪秋容，凉生□晓。斗帐葱葱瑞烟袅。佩霞符梦，初诞灵妃娟妙。冰姿和玉骨、天然好。菊韵莲敷，翠眉年少。消得相如共偕老。深斟寿酒，惟愿早对新号。更朝先插上、宜男草。
﻿感皇恩 寿韩侯恬然,金,元好问,词,水上觅红云，云藏仙岛。云外晴峰翠于扫。东园行乐，一洗山林枯槁。万金谁办得、安闲早。石上玉芝，松间瑶草。容易休教使君老。寿杯宫袖，醉眼风荷翻倒。锦堂花与月、年年好。
﻿感皇恩 张侯寿席此州乐府垂杨一曲方盛,金,元好问,词,天外想春来，春来天上。乐府垂杨动新唱。扁舟西子，并与云帆无恙。五湖将底用，黄金像。水阁清深，晴楼萧爽。丝竹留教助清赏。松腴仙酎，万斛溪泉供酿。寿杯先领取、山中相。
﻿感皇恩 洛西为刘景玄赋秋莲曲,金,元好问,词,金粉拂霓裳，凌波微步。瘦玉亭亭倚秋渚。澹香高韵，费尽一天清露。恼人容易被、西风误。微雨岸花，斜阳汀树。自惜风流怨迟暮。珠帘青竹，应有阿溪新句。断魂谁解与，烟中语。
﻿摊破浣溪沙 代赠仲经所亲,金,元好问,词,锦瑟花年燕子楼。楚云湘雨等闲休。留在贞元供奉曲，尽风流。约略睡痕妆镜晚，留连香韵琐窗秋。总道竹西歌吹好，去来休。
﻿摸鱼儿,金,元好问,词,问莲根、有丝多少，莲心知为谁苦。双花脉脉娇相向，只是旧家儿女。天已许。甚不教、白头生死鸳鸯浦。夕阳无语。算谢客烟中，湘妃江上，未是断肠处。香奁梦，好在灵芝瑞露。人间俯仰今古。海枯石烂情缘在，幽恨不埋黄土。相思树。流年度、无端又被西风误。兰舟少住。怕载酒重来，红衣半落，狼藉卧风雨。评注（点击查看或隐藏评注）
﻿摸鱼儿,金,元好问,词,笑青山、不解留客，林丘夜半掀举。萧萧暮景千山雪，银箭忽传飞雨。还记否。又恐似、龙潭垂钓风雷怒。山人良苦。料只为三年，长安道上，来与浣尘土。清阴渡。渺渺风烟杖屦。名山元有佳处。山僧乞我溪南地，十里瘦藤高树。私自语。更须问、洼尊此日谁宾主。朝来暮去。要山鸟山花，前歌后舞，从我醉乡路。
﻿摸鱼儿,金,元好问,词,忆元龙、旧家湖海，不应年鬓衰槁。翩翩竹马儿童喜，惊儿汉江归报。归计早。黄金印、征西已付诸郎了。红云仙岛。渺千里移春，浓薰细染，春意已倾倒。西溪上，玉镜修眉翠扫。题诗曾许谁到。溪亭未入奚奴锦，望断绿波春草。君且道。人间世、虚名得似欢游好。风流未老。约款段随车，鸱夷载酒，迎我霜陵道。
﻿摸鱼儿 楼桑呼汉昭烈庙,金,元好问,词,问楼桑、故居无处。青林留在祠宇。荒坛社散鸟声□，寂寞汉家箫鼓。春已暮。君不见、锦城花重惊风雨。刘郎良苦。尽玉垒青云，锦江秀色，办作一丘土。西山好，满意龙盘虎踞。登临感怆千古。当时诸葛成何事，伯仲果谁伊吕。还自语。缘底事、十年来往燕南路。征鞍且驻。就老瓦盆边，田翁共饮，携手醉乡去。评注（点击查看或隐藏评注）
﻿满江红,金,元好问,词,汉水方城，今古道、几回投迹。留滞久、浩歌狂醉，此心谁识。渭北清光摇草树，故人对酒相应识。记雨窗、相对话离忧，秋风夕。风月笛，烟霞屐。身易老，时难得。鸟飞天不尽，野春平碧。我梦秦东亭上饮，举头但见长安日。便与君、重结入关期，明年必。
﻿满江红,金,元好问,词,一枕馀醒，厌厌共、相思无力。人语定、小窗风雨，暮寒岑寂。绣被留欢香未减，锦书封泪红犹湿。问寸肠、能著几多愁，朝还夕。春草远，春江碧。云暗澹，花狼藉。更柳绵闲扬，柳丝谁织。入梦终疑神女赋，写情除有文星笔。恨伯劳、东去燕西归，空相忆。
﻿满江红,金,元好问,词,枕上吴山，隐隐见、宫眉修碧。人好在、断浑似，画图相识。罗袜尘香来有信，玉箫声远寻无迹。恨不将、春色醉仙桃，迷芳席。婵娟月，韶华日。梦已尽，愁仍积。江花共江草，几时终极。锦树摧残胡蝶老，冰绡剪破鸳鸯只。拌楚云、湘雨一生休，休相忆。
﻿满江红,金,元好问,词,腊后春前，高楼外、梅飘香馥。正□□云軿初下，瑶池西曲。罗幕笙歌围粉黛，阶前青紫团兰玉。更如宾、相待衮衣新，尊浮醁。柔懿范，康宁福。荣耀事，都齐足。向宝薰烟里，寿祺同祝。□雪仙姿元不老，丹台已注长生箓。问从今、欢宴几何年，蟠桃熟。
﻿满江红,金,元好问,词,寒日春温，照庭院、瑞烟芬馥。人尽道、衢山当日，谪仙新毓。子舍荣华孙□茂，诗书万卷生涯足。但放怀、寿酒十分斟，添香祝。竹太瘦，松偏独。鹤易怨，龟何俗。算人间无物，共供新曲。但愿长如天上月，年年此夕光如玉。伴长庚、百岁永团圆，蟠桃熟。
﻿满江红,金,元好问,词,画戟清香，谁得似、韦郎诗笔。还又见、从容车骑，待州西北。竹马儿童应有语，使君姓字人人识。是往时、曾护国西门，金汤壁。千日醉，三更席。事已去，寻无迹。对暮凉灯火，怅然如失。万里功名知未免，中年离别万堪惜。恨洛阳、风雨暗旌旗，空相忆。
﻿满江红 三泉醉饮,金,元好问,词,桃李漫山，风日暖、朝来开彻。东溪上、落花流水，暮春三月。一片花飞春意减，有花堪折君须折。恨百年、春事短长亭，匆匆别。金缕唱，金蕉拍，休直待，芳华歇。到绿阴青子，只供愁绝。坐上常看尊有酒，镜中莫管头如雪。料醉来、人说次公狂，从渠说。
﻿满江红 内乡半山亭浮休居士张芸叟洼尊石刻在焉,金,元好问,词,江上洼尊，人道有、浮休遗迹。尊俎地、江山如画，百年岑寂。白鹤重来城郭在，山花山鸟浑相识。便与君、载酒半山亭，追畴昔。人易老，时难得。欢未减，悲还及。身前与身后，杳无终极。一笑何须留故事，千年复知今日。拌醉来、横卧陇头云，林间石。
﻿满江红 内乡作,金,元好问,词,老树荒台，秋兴动、悠然独酌。秋也老、江山憔悴，鬓华先觉。人到中年原易感，眼看华屋归零落。算世间、惟有醉乡民，平生乐。凌浩荡，观寥廓。月为烛，云为幄。尽百川都酿，不供杯杓。身外虚名将底用，古来已错今尤错。唤野猿、山鸟一时歌，休休莫。
﻿满江红 关希颜之官徐州,金,元好问,词,元鼎诗仙，知音少、喜君留迹。还有恨、故山飞去，石城琼壁。万里征西天有意，四方问舍今何日。便金虬、飞驭解移文，知无及。淮海地，云雷夕。自不负，髯如戟。望幕中谈笑，隐然勍敌。此老何堪丞掾事，佳时但要江山笔。向楚王、台上酒酣时，须相忆。
﻿满江红 再过水南,金,元好问,词,问柳寻花，津桥路、年年寒节。佳丽地、梁园池馆，洛阳城关。白鹤重来人换世，凄凉一树梅花发。记水南、昨暮赏春回，今华发。金缕唱，龙香拨。云液暖，琼杯滑。料羁愁千种，不禁掀豁。老眼只供他日泪，春风竟是谁家物。恨马头、明月更多情，寻常缺。
﻿满江红 嵩山中作,金,元好问,词,天上飞鸟，问谁遣、东生西没。明镜里、朝为青鬓，暮为华发。弱水蓬莱三万里，梦魂不到金银阙。更几人、能有谢家山，飞仙骨。山鸟弄，林花发。玉杯冷，秋云滑。彭殇共一醉，不争毫末。鞭石何年沧海过，三山只是尊中物。暂放教、老子据胡床，邀明月。
﻿满庭芳,金,元好问,词,偃屈霜青，棱层烟碧，□□□古人间。山光林色，常伴住人闲。元有仙风道骨。□心趁、玉笋朝班。归来赋，不因五斗，谈笑挂衣冠。九难。谁不羡，商山橘弈，渭水渔竿。引相君玉子，助发幽欢。□□寿觞多少，南溟共北海波澜。君知否，庙堂有意，相与□寒岩。
﻿满庭芳,金,元好问,词,丹染吴枫，青环越岫，镜天霁色凝鲜。画堂环佩，瑞霭拥神仙。天遣神清海字，亲曾受、黄石奇编。兴王略，智名俱美，功业妙难言。□翩。□□立，香飘衮服，乡色映貂蝉。有清诗千首。美酒如川。长与嫦娥共约，放飞轮、今夕先圆。中秋月，从今屈指，更借一千年。
﻿满庭芳,金,元好问,词,腊雪融酥，春冰浮玉，素蟾三五才过。晚来庭户，何事五云多。尽道九天麟坠，锵环佩、声袅鸣珂。风标爽，胸中嵬垒，豪气挽天河。平生横槊志，指挥夷虏，平□干戈。□他年功业，翠琰应磨。福海寿山难老，金尊满、鲸吸沧波。歌声溢，玉山扶起，拦取醉颜酡。
﻿满庭芳,金,元好问,词,妆镜韶华，牙签名品，惯看培养经年。何年曾见，槁叶散芳妍。知是毗耶坐客，三生梦、犹有情缘。熏香手，融霞晕雪，来占百花前。嫣然。谁为笑，珠围翠绕，且共流连。待诗中偷写，画里真传。绣帽拥霜凝紫塞，琼肌莹，春满温泉。新声在，梁园异事，并记玉堂仙。
﻿满庭芳,金,元好问,词,绛阙凌风，瑶池玩月，众仙侍立清班。就中仙伯，乘兴到人间。洒落襟怀万顷，词源壮、三峡波澜。偏惟有，清游自适，不肯饵金丹。清闲。谁得似，轩名佚老，名利都关。但梦中时到，方丈蓬山。满泛杯中玉液，应知是、生长尧年。凭谁劝，云璈度曲，醉□朱颜。
﻿满庭芳,金,元好问,词,十里轻阴，一川新绿，不应春事来迟。试探消息，犹未减罗衣。谁信闺房秀色，倚风试、桃李先枝。呈纤巧，吹香滴粉，漫放镜奁移。芳时。常在眼，歌清舞软，烟缕霏霏。向金徽促柱，玉局弹棋。尽待功成九转，蓬莱近、未肯升栖。还应是，梁鸿举案，同作百年期。
﻿瑞鹤仙,金,元好问,词,四山秋气爽。正云淡、银河露零仙掌。轻烟瑞屏嶂。有文星一点，□从天上。襟怀倜傥。笑谈间、光焰万丈。向玉皇案底，秋毫□纸，屡承天奖。何况云龙风虎，万乘故人，两朝耆望。油幢玉帐。听环佩，丁东响。有弹弦吹竹，年年高会，增壮中秋气象。□月中玉兔长生，借公醉赏。
﻿瑞鹤仙,金,元好问,词,薰风弦上奏。正蛙鸣池沼，莺吟槐柳。龙涎喷金兽。□一番疏雨、梅黄时候。神仙旧友。爱五亭、山明水秀。向□时庆旦，高明富贵，殆由天授。知否。风流儒雅，利达丛中，似公稀有。芝兰挺秀。看早晚，定成就。况雪儿佳丽，歌清舞妙，管取天长地久。愿年年预借菖蒲，劝君寿酒。
﻿瑞鹤仙,金,元好问,词,薰风□院宇。蔼清香、凝户晓凉如雨。开帘望莲渚。拥轻红嫩绿、三千宫女。□商泛羽。命双成、婵娟妙舞。记当时，初下瑶池阆苑，翠軿来处。几许玉簪珠履，玳筵绮席，寿觞初举。从容笑语。吹箫伴，骖鸾女。算灵椿难老，蟠桃频见，两□蓬瀛便住。看家族叶叶金貂，凤池稳步。
﻿蓦山溪,金,元好问,词,群花烂漫，春色浓如酒。芳草绿铺砌，正酴醾、牡丹时候。佳辰协瑞，来降玉宫仙。珠帘卷，画堂深，香雾腾金兽。朱颜□□，不改长如旧。金斝莫辞深，拚通宵、尽从银漏。笙歌丛里，欢□度年华，看荣贵，有儿孙，永祝松椿寿。
﻿蓦山溪 夏景集曲名,金,元好问,词,梁州夏早，南浦荷花媚。人月欲圆时，贺圣朝、生申名世。桂枝香满，早夺锦标回，春光好，少年游，烂醉蓬莱里。谒金门贵，小镇西南地。品令贯三台，□雄望、江南江北。归朝欢乐，好事近佳辰，风流子，玉团儿，为唱千秋岁。
﻿虞美人,金,元好问,词,一杯薄酒休辞醉。愿一千二百岁。白云长伴此身闲，桂月蘋风，分取□壶天。鹊炉香□黄金尾。庭院生秋意。倒倾银汉作流霞。剩看蟠桃，碧海记年华。
﻿虞美人,金,元好问,词,樱桃元是仙郎种。次第芳菲动。开残山杏没都红。一树梨花如雪月明中。三生蝶化南华梦。只有情缘重。曲阑幽径小帘栊。好共扫眉才子管春风。
﻿虞美人,金,元好问,词,花心苦被春摇荡。粉艳娇相向。隔帘微雨送幽香。未羡寒梅，疏影月昏黄。芳温一念何时忘。笑了还惆怅。无端开近宋东墙。真个晓人，情思断人肠。
﻿虞美人 题苏小小图,金,元好问,词,桐阴别院宜清昼。入坐春山秀。美人图子阿谁留。都是宣和名笔内家收。莺莺燕燕分飞后。粉澹梨花瘦。只除苏小不风流。倒插一枝萱草凤钗头。
﻿鹊桥仙,金,元好问,词,槐根梦觉，瓜田岁暮，白发新来无数。长安迁客望朱崖，未唤得、烟霄失路。西州芍药，南州琼树，香满云窗月户。蒺藜沙上野花开，也算却、春风一度。
﻿鹊桥仙,金,元好问,词,梨花春暮，垂杨秋晚，归袖无人重挽。浮云流水十年间，算只有、青山在眼。风台月榭，朱唇檀板，多病全疏酒盏。刘郎争得似当时，比前度、心情又减。
﻿鹊桥仙 同钦叔钦用赋梅,金,元好问,词,孤根渐暖，芳魂乍返，待吐檀心又懒。未先拈出一枝香，算只是、司花会拣。情缘未断，韶华易减，早去寻芳已晚。东风容易莫吹残，暂留与、何郎慰眼。
﻿愿成双,金,元好问,词,绣帘高卷沈烟细。燕堂深、玳筵初开。阶下芝兰劝金卮。有多少、雍容和气。翠眉偕老应难比。效鸾凤、镇日于飞。惟愿一千二百岁。永同欢、如鱼如水。
﻿蝶恋花,金,元好问,词,最是一年秋好处。橘绿橙黄，半带金茎露。翠幕珠帘开紫府。五云深处台星聚。昨夜玉皇传诏语。闻道君家，勋业高前古。赐与金丹并玉醑。壶中日月留长住。
﻿蝶恋花,金,元好问,词,春到桃源人不到。白发刘郎，误入红云岛。著意酬春还草草。东风一夜花如扫。过眼风花人自恼。已□寻芳，更约明年早。天若有情天亦老。世间原只无情好。
﻿蝶恋花,金,元好问,词,急鼓疏钟催报晓。楼上今朝，卷起重帘早。环佩珊珊香袅袅。尘埃不到蓬莱岛。何用珠玑相映照。韵美形清，自有天然好。莫向尊前辞醉倒。松枝鹤骨偏宜老。
﻿蝶恋花,金,元好问,词,玉宇生凉秋恰半。月到今宵，分外清光满。兔魄呈祥冰彩烂。广寒宫里逢华旦。聪慧风流天与擅。玉骨冰姿，本是飞琼伴。且领绿衣诗酒劝。蟠桃待熟瑶池宴。
﻿蝶恋花 戊辰岁长安作,金,元好问,词,一片花飞春意减。雨雨风风，常恨寻芳晚。若个花枝偏入眼。尊前细问春风拣。醉里看花云锦烂。只记莺声，不记红牙板。留著佳人鹦鹉盏。明朝剩把长条换。
﻿蝶恋花 甲申岁南都作,金,元好问,词,牢落羁怀愁有信。流水浮生，几见中秋闰。千古诗坛将酒阵。一轮明月消磨尽。八月人间秋满鬓。桂树扶疏，更与秋风近。天上姮娥应有恨。骑鲸人去无人问。
﻿蝶恋花 白鹿原新斋作,金,元好问,词,负郭桑麻秋课重。十角黄牛，分去声得山田种。乡社鸡豚人与共。春风渐入浮蛆瓮。绕屋清溪醒午梦。一榻翛然，坐受云山供。四海虚名将底用。一声啼鸟岩花动。
﻿蝶恋花 同乐舜咨郎中梦梅,金,元好问,词,梅信初传金点小。翠羽多情，尽耐风枝袅。乞与吟鞋□百绕。小窗月暗人声悄。枕上诗成还自笑。万斛清愁，换得春多少。临水幽姿空自照。罗浮册下孤村晓。
﻿踏莎行,金,元好问,词,微步生尘，残妆晕酒。朱门如海空回首。东风正有去年花，柔条去作谁家柳。细雨春寒，青灯夜久。孤衾未暖还分手。梦中见也不多时，怎生望得长相守。
﻿醉花阴,金,元好问,词,候馆青灯淡相对。夜迢迢无奈。掩泪惜分飞，好梦空回，留得闲愁在。同心易绾双罗带。只连环难解。且莫望归鞍，尽眼西山，人更西山外。
﻿鹧鸪天,金,元好问,词,著意朝云复暮云。良宵留住宋东邻。玄霜玉杵期无定，高烛明妆赏更新。团扇曲，画梁尘。万家秋气一家春。月光不照金尊里，只为夭娆醉得人。
﻿鹧鸪天,金,元好问,词,总道狙公不易量。朝三暮四尽无妨。旧时邺下刘公干，今日家中白侍郎。歌浩荡，酒淋浪。浮云身世两相忘。孤峰顶上青天阔，独对春风舞一场。
﻿鹧鸪天,金,元好问,词,拍塞车箱满载书。梁鸿元与世相疏。只缘携手成归计，不恨埋头屈壮图。苍玉研，古铜壶。坐看儿辈了耕锄。年年此日如川酒，千尺青松尽未枯。
﻿鹧鸪天,金,元好问,词,白白红红小树花。春风满意与铅华。烟霄自属千金马，月旦真成两部蛙。诸葛菜，邵平瓜。白头孤影一长嗟。南园睡足松阴转，无数蜂儿趁晚衙。
﻿鹧鸪天,金,元好问,词,天上腰枝说馆娃。眼中金翠有芳华。行去著意留歌扇，远柳无情隔钿车。周昉画，洛阳花。一枝浓艳落谁家。春寒恨杀如年夜，庭树阴阴欲暮鸦。
﻿鹧鸪天,金,元好问,词,姚宋光明到此家。争教老作贾长沙。碧山也要崖州住，百匝千遭绕郡衙。南苑月，曲江花。青云轩盖满京华。新生黄雀君休笑，占了春光却被他。
﻿鹧鸪天,金,元好问,词,憔悴鸳鸯不自由。镜中鸾舞只堪愁。庭前花是同心树，山下泉分两玉流。金络马，木兰舟。谁家红袖水西楼。春风殢杀官桥柳，吹尽香绵不放休。
﻿鹧鸪天,金,元好问,词,月窟秋清桂叶丹。仙家酿熟水芝残。香来宝地三千界，露入金茎十二盘。天澹澹，夜漫漫。五湖豪客酒肠宽。醉来独跨苍鸾去，太华峰高玉井寒。
﻿鹧鸪天,金,元好问,词,华表归来老令威。头皮留在姓名非。旧时逆旅黄粱饭，今日田家白板扉。沽酒市，钓鱼矶。爱闲真与世相违。墓头不要征西字，元是中原一布衣。
﻿鹧鸪天,金,元好问,词,抛却浮名恰到闲。却因猥懒得颟顸。从教道士夸悬解，未信禅和会热谩。山院静，草堂宽。一壶浊酒两蒲团。题诗寄与王夫子，乘兴时来看药阑。
﻿鹧鸪天,金,元好问,词,内府清虚息万缘。逍遥真是地行仙。从他玉带金鱼贵，听我纶巾羽扇偏。倾美酝，祝长年。休辞潋滟十分圆。来年此日称觞处，定有重孙戏膝前。
﻿鹧鸪天,金,元好问,词,八月芦沟风路清。短衣孤剑此飘零。苍龙双阙平生恨，只有西山满意青。尘扰扰，雁冥冥。因君南望涌金亭。还家剩买宜城酒，醉尽梅花不要醒。
﻿鹧鸪天,金,元好问,词,寿菊才开□□□。秋光着意主人家。清香未许人间识，先占重阳□□□。儿绶绿，母金花。斑衣庭下乐无涯。要知他日中书考，细步□□堤上沙。
﻿鹧鸪天,金,元好问,词,偃蹇苍山卧北冈。郑庄场圃入微茫。即看花树三春满，旧数松风六月凉。蔬近井，蜜分房。茅斋坚坐有藜床。傍人错比扬雄宅，笑杀韩家昼锦堂。
﻿鹧鸪天,金,元好问,词,八茧吴蚕剩欲眠。东西荷叶两相怜。一江春水何年尽，万古清光此夜圆。花烂锦，柳烘烟。韶华满意与欢缘。不应寂寞求凰意，长对秋风泣断弦。
﻿鹧鸪天,金,元好问,词,万古寒光太白精。直宜分作两郎星。不□安得难兄弟，先后尧蓂三荚生。霜月冷，斗杓横。老人今夜亦齐明。他年莫作郎星看，两两□躔拱太清。
﻿鹧鸪天,金,元好问,词,自在晴云覆苑墙。徘徊明月驻清光。已看红袖沾芳酒，犹认宫螺映绮窗。金翡翠，绣鸳鸯。春风花暖柳绵香。殷勤未数闲情赋，不愿将身作枕囊。
﻿鹧鸪天,金,元好问,词,著意寻春苦未迟。无情风雨妒芳期。青楼天远无书到，绣被寒多只梦知。云澹泞，月低迷。洛阳山色见愁眉。何时重解香罗带，细看春风玉一围。
﻿鹧鸪天,金,元好问,词,临锦堂前春水波。兰皋亭下落梅多。三山宫阙空瀛海，万里风埃暗绮罗。云子酒，雪儿歌。留连风月共婆娑。人间更有伤心处，柰得刘伶醉后何。
﻿鹧鸪天,金,元好问,词,小字缭绫写欲成。印来眉黛绿分明。水流刻漏何曾住，玉作弹棋尽未平。愁易积，梦频惊。闲衾敧卧觉霜清。月明不放寒枝稳，夜夜乌啼彻五更。
﻿鹧鸪天,金,元好问,词,短发如霜久已拚。无冠可挂更须弹。初闻古寺多伥鬼，又说层冰有热官。闲处坐，静中看。时情天意酒杯干。篱边老却陶潜菊，一夜西风一夜寒。
﻿鹧鸪天,金,元好问,词,枕上清风午梦残。华胥东望海漫漫。湖山似要闲身管，花柳难将病眼看。三径在，一枝安。小斋容膝有馀宽。鹿裘孤坐千峰雪，耐与青松老岁寒。
﻿鹧鸪天,金,元好问,词,复幕重帘锦作天。金荷银烛夜如年。汉皋解佩终疑梦，缑岭吹笙恰是仙。花一梦，柳三眠。春风无意惜芳妍。罗裙细看轻盈态，元在腰肢婀娜边。
﻿鹧鸪天,金,元好问,词,零落栖迟感兴多。酒杯直欲卷银河。人间清镜悲华发，世外仙棋烂斧柯。长袖舞，抗音歌。月明人影两婆娑。醉来知被旁人笑，无柰风情未减何。
﻿鹧鸪天,金,元好问,词,百啭娇莺出画笼。一双蝴蝶殢芳丛。葱茏花透纤纤月，暗澹香摇细细风。情不尽，梦还空。欢缘心事泪痕中。长安西望肠堪断，雾阁云窗又几重。
﻿鹧鸪天,金,元好问,词,长恨箫声隔粉墙。争教移住五云乡。一溪春水关何事，流水桃花赚阮郎。风搅梦，月侵床。情缘消得海生桑。鸳鸯不锁黄金殿，雌蝶雄蜂枉断肠。
﻿鹧鸪天,金,元好问,词,玉立芙蓉镜里看。铅红无地著边鸾。半衾幽梦香初散，满纸春心墨未乾。深院落，曲阑干。旧欢新恨苎衣宽。几时忘得分携处，黄叶疏云渭水寒。
﻿鹧鸪天,金,元好问,词,袅袅香风响佩环。广寒仙子跨青鸾。谁教瑞世仪周国，天赋多才继小山。铃阁静，画堂闲。衮衣象服□团圆。年年此日称觞处，留得菖蒲驻玉颜。
﻿鹧鸪天,金,元好问,词,饮量平常发兴偏。留连光景惜欢缘。悲歌慷慨人争和，醉墨淋漓自笑颠。麟阁画，祖生鞭。拍浮多负酒家钱。老来事事消磨尽，只有尊前似少年。
﻿鹧鸪天,金,元好问,词,身外虚名一羽轻。封侯何必胜躬耕。田园活计浑闲在，诗酒风流属老成。三会水，半山亭。村村花柳自升平。锦城未比还家好，何处而今有锦城。
﻿鹧鸪天,金,元好问,词,酒兴浓于琥珀浓。争教相望水西东。人家寒食清明后，天气轻烟细雨中。花不尽，柳无穷。赏心难是此时同。阿连近日歌喉稳，唱得春窗烛影红。
﻿鹧鸪天,金,元好问,词,少日骊驹白玉珂。灵砂犀角费频磨。西城灯火长安梦，满意春风似两坡。流素月，澹秋河。百年狂兴一声歌。醉归扶路人应笑，头上花枝柰老何。
﻿鹧鸪天,金,元好问,词,好梦初惊百感新。谁家歌管隔墙闻。残灯收罢空明月，腊雪消融更暮云。莺有伴，雁离群。西窗寂寞酒微醺。春寒留得梅花在，剩为何郎瘦几分。
﻿鹧鸪天,金,元好问,词,澹澹青灯细细香。四更人语在幽窗。西风数点迎秋雨，六尺芙蓉满意凉。秦树远，楚天长。绿娇红小负年芳。鸳鸯莫道无离恨，锁向金笼恰是双。
﻿鹧鸪天 与钦叔京甫市饮,金,元好问,词,楼上歌呼倒接□。楼前分手却相携。雨前雨后花枝减，州北州南酒价低。怜木雁，笑醯鸡。鹤长凫短几时齐。醒来门外三竿日，卧听春泥过马蹄。
﻿鹧鸪天 山阳七圣堂,金,元好问,词,沙岸萦回入草泥。霜余烟景自凄迷。树嫌川近重重掩，云要村深故故低。茅盖屋，稻分畦。何人今日此幽栖。十年来往山阳道，只□清溪过马蹄。
﻿鹧鸪天 木犀,金,元好问,词,桂子纷翻浥露黄。桂华高韵静年芳。蔷薇水润宫衣软，婆律膏清月殿凉。云岫句，海仙方。情缘心事两难忘。衰莲枉误秋风客，可是无尘袖里香。
﻿鹧鸪天 孟津作,金,元好问,词,总道忘忧有杜康。酒逢欢处更难忘。桃红李白春千树，古是今非笑一场。歌浩荡，墨淋浪。银钗缟袂满邻墙。百年得意都能几，乞与儿曹说醉狂。
﻿鹧鸪天 宫体八首,金,元好问,词,候馆灯昏雨送凉。小楼人静月侵床。多情却被无情恼，今夜还如昨夜长。金屋暖，玉炉香。春风都属富家郎。西园何限相思树，辛苦梅花候海棠。评注（点击查看或隐藏评注）
﻿鹧鸪天 效东坡体,金,元好问,词,煮酒青梅入坐新。姚家池馆宋家邻。楼中燕子能留客，陌上杨花也笑人。梁苑月，洛阳尘。少年难得是闲身。殷勤昨夜三更雨，胜醉东城一日春。
﻿鹧鸪天 效朱希真体,金,元好问,词,十步宫香出绣帘。恼人帘底月纤纤。五花骄马垂杨渡，孤负仙郎侧帽檐。秋澹澹，酒厌厌。新诗和恨入香奁。相思恰似鸳鸯锦，一夜新凉一夜添。
﻿鹧鸪天 莲,金,元好问,词,瘦绿愁红倚暮烟。露华凉冷洗婵娟。含情脉脉知谁怨，顾影依依定自怜。风送雨，水连天。凌波无梦夜如年。何时北渚亭边月，狼藉秋香拂画船。
﻿鹧鸪天 薄命妾辞,金,元好问,词,一日春光一日深。眼看芳树绿成阴。娉婷卢女娇无柰，流落秋娘瘦不禁。霜塞阔，海烟沈。燕鸿何地更相寻。早教会得琴心了，醉尽长门买赋金。
﻿鹧鸪天 薄命妾辞,金,元好问,词,颜色如花画不成。命如叶薄可怜生。浮萍自合无根蒂，杨柳谁教管送迎。云聚散，月亏盈。海枯石烂古今情。鸳鸯只影江南岸，肠断枯荷夜雨声。评注（点击查看或隐藏评注）
﻿鹧鸪天 其一 宿赵州,金,元好问,词,宿酒消来睡思清。梦中身世可怜生。绿衿红烛樱桃宴，画角黄云细柳营。秋历□，月胧明。步檐倚杖候晨星。无穷宇宙无穷事，一笑山城打六更。
﻿鹧鸪天 其二 宿赵州,金,元好问,词,绿袖垂肩士女图。艳歌还似转莺雏。一春杨柳吹绵后，五月榴花照眼初。明画烛，倒金壶。使君晓夙宴西湖。老来忘却行云梦，犹要春风醉后扶。
﻿鹧鸪天 薄命妾辞三首,金,元好问,词,复幕重帘十二楼。而今尘土是西州。香云已失金钿翠，小景犹残画扇秋。天也老，水空流。春山供得几多愁。桃花一簇开无主，尽著风吹雨打休。
﻿喜春来,金,元好问,词,梅残玉靥香犹在，柳破金梢眼未开。东风和气满楼台，桃杏拆，宜唱喜春来。评注（点击查看或隐藏评注）
﻿玉楼春,金,元好问,词,楚娘最瘦腰围小，会看新声歌水调。已看天上驻行云，更向花间留晚照。倾城不博嫣然笑，剩破千金犹恨少。少年恰是惜春时，第一莫教容易了。
﻿德和墨竹扇头,金,元好问,六言诗,静里离离新粉，动时细细清香。明月清风自在，红尘白日何妨。
﻿曹得一扇头,金,元好问,六言诗,机中秦女仙去，月底梅花晚开。只见一枝疏影，不知何处香来。
﻿句,金,元好问,句,高原水出山河改，战地风来草木腥。花啼杜宇归来血，树挂苍龙蜕后鳞。白骨又多兵死鬼，青山原有地行仙。燕南赵北无金土，王后卢前总故人。神功圣德三千牍，大定明昌五十年。
﻿句,金,元好问,句,七重宝树围金界，十色雯华拥画梁。
﻿句,金,元好问,句,英威未觉消沈尽，试向舂陵望郁葱。
﻿长安少年行,金,元好问,乐府曲辞,黄衫少年如玉笔，生长侯门人不识。道逢豪客问姓名，袖把金鞭侧身揖。卧驼行橐锦帕蒙，石榴压浆银作筒。八月苍鹰一片雪，五花骄马四蹄风。日暮新丰原上猎，三更歌舞灞桥东。
﻿陪翟三游平州东城,金,元吉,五言律诗,老境逢春色，平州聚德星。不堪歌敕勒，并欲案丁零。雪泥残年白，山呈太古青。殊方更分手，莫角若为听。
﻿早发博州,金,元吉,五言律诗,落落空城在，萧萧独客归。古今殊未了，心迹每相违。魏国山河美，唐家节度非。偷生惭宿鸟，霜月上征衣。
﻿夜坐,金,元吉,七言绝句,森森夜气落寒櫩，閒把离骚酒正酣。忽忆梅花不成语，梦中风雪在江南。
﻿上党,金,元吉,古风,怒山出老拳，寒色顽赑屃。城根插沙水，斗绝虎相视。忆昔宣武兵最强，合围步骤如扼吭。那知一叱立破散，谁道亚子口尚黄。呜呼皇天肯悔祸，岂有盗贼称天王。要留千古论曲直，故垒依稀榆叶赤。
﻿自葫芦河至居庸关,金,元吉,古风,男儿不成名，命也负羁绁。投袂出门去，浩荡破边色。飞沙白荡胸，落叶黄没膝。微阳割层暝，山骨紧格格。抉眼已峥嵘，置身何突兀。健雕势欲落，老马智亦屈。气岸勇枝梧，脉络大包括。物候秋冬交，土风夷夏隔。怀归畏简书，欲往投鬼蜮。无言答酸楚，有血洒寥阒。古来丧乱中，天地坐局蹐。形骸尽则已，烈士裹马革。
﻿南行口号,金,孔彦舟,句,苦被杜鹃频唤着，参差兵马过衡阳。
﻿盘山栖云观,金,尹志平,五言排律,盘山路不深，道院正当心。一谷水流细，满山松布阴。庵前閒散发，亭下静披襟。羽客朝舂药，幽人夜抚琴。云生添瑞景，风动转清音。此地全真乐，予知胜万金。
﻿下手迟 义州醮罢劝众,金,尹志平,古风,诸缘种种怎生休，万虑纷纷何日息。情忘处、诸缘顿了，意灭时、万虑俱毕。问君能有几多时，犹向人间弄智识。还知恁么便回光，免使临头愁戚戚。
﻿一剪梅,金,尹志平,词,九九方终暖日阳。春和崇义，无梦天长。十方三界恣游行，炎夏还逢，不觉秋霜。悟得真闲万事忘。自然佚乐，心地清凉。本来一点纵宽舒，散尽群魔，独现威光。
﻿一剪梅,金,尹志平,词,新得前高孰可知。世间清绝，诗笔难题。朝元峰上试闲窥，未赴蓬莱，先到瑶池。一派松风入耳吹。仙音缥缈，洞达幽微。兴来策杖步云溪，行也相宜。坐也相宜。
﻿一剪梅,金,尹志平,词,新得前高自发扬。峰峦峭拔，松桧成行。道人归计出红尘，碧洞高眠，无事牵肠。白发垂垂两鬓霜。青松影里，描邈难妆。往来游戏日当斜，行也清凉。坐也清凉。
﻿一剪梅 下山,金,尹志平,词,为爱前高自觉过。天生阻隔，不放冲和。前头何处道缘深，无福清闲，有分奔波。老也功亏一任魔。长春教语，慎勿蹉跎。自来达道学仙人，功也无多。行也无多。
﻿一剪梅 太平兴国观示众,金,尹志平,词,天赐平遥好歇心。琳宫寂寂，古柏森森。清阴密锁洞天幽，聚落相邻，静胜山林。清静无为孰得寻。太平兴国，觅个知音。劝君速悟莫迟疑，言下承当，贤圣加临。
﻿一剪梅 示众复用前韵,金,尹志平,词,外积阴功内固阳。长春示众，此语偏长。还能顿悟入无为，宿业犹如，赫日消霜。不假澄心六欲忘。功成行满，越过炎凉。腾腾兀兀任西东，觉彻人间，且恁韬光。
﻿一剪梅 咏前高山,金,尹志平,词,新得前高一簇山。清虚洞府，亘古仙坛。皇天怜我苦奔驰，佚我年高，教我开颜。暗谢高穹赐我闲。松间石上，断了追攀。忻然自得乐无穷，行出堪观。坐也堪观。
﻿一剪梅 述怀赠柳先生,金,尹志平,词,一点灵明本寂然。随通随感，应赴诸缘。头头认得这些儿，动也方圆。静也方圆。日用无私不着边。清虚消息，此法堪传。指人顿悟入无为，行也忘言。坐也忘言。
﻿一剪梅 述怀赠程老先生,金,尹志平,词,学道无成天不悭。虚名滥占，实得应难。从今志气更重加，东望都休，不下西山。深谢知交忻崞间。四时不阙，助我衣餐。有时庆会上朝元，功行双全。日赴千坛。
﻿一剪梅 寄蔚州道友,金,尹志平,词,越过灵仙壶水傍。西河饯送，诚厚难忘。未能款话便登程，度岭严寒，来意匆忙。幸得和平达道乡。浑源丰足，诸事安康。有人东去寄新词，报与知音，表我行藏。
﻿卜算子,金,尹志平,词,真性休空走。二物长相守。这些消息阿谁知，便是无中有。实鼎琼花放，玉户金光透。作个清凉彼岸人，清静工夫就。
﻿凤栖梧,金,尹志平,词,一点灵明当内究。散尽群魔，赶退西山兽。万树琼花如锦绣。长春永占无根朽。四海云朋来往凑。上下冲和，渐觉阳生六。一道灵光通宵透。清香换了胞囊臭。
﻿凤栖梧,金,尹志平,词,世事无涯何日了。争似忘机，学我归山早。山下林间常独笑。人心未悟谁能到。终日忘言人悄悄。暮去朝来，更没闲烦恼。惜取真阳身内宝。不须服饵容颜好。
﻿凤栖梧,金,尹志平,词,问道参禅都不会。境上闲游，只要心无昧。踏碎虚空离六对。松岩一觉和衣睡。何用人前夸口快。一点灵明，不许纤尘盖。法性堂堂观自在。归根复命超三界。
﻿凤栖梧,金,尹志平,词,山后三阳都历遍。宣德朝元，不晚须相见。数载师前人事倦。区区独自随风转。几度天长曾发愿。粝食粗衣，隔断人情面。富贵荣华无意恋。不如岩下成修炼。
﻿凤栖梧,金,尹志平,词,岩上春光将欲暮。可惜春光，无计留连住。春去秋来分四序。一来一去成寒暑。岁计谩人人不悟。得丧悲欢，尽是轮回趣。我欲留言叮嘱付。人心未解无生路。
﻿凤栖梧,金,尹志平,词,天下风光何处好。山海潜通，无比燕中道。四海云朋来往绕。先师默悟知还到。既入玄门须悟早。谁解修真，此事非草草。天意分明容起庙。燕山千里来怀抱。
﻿凤栖梧 劝世,金,尹志平,词,大教普闻天下转。返朴全真，日用垂方便。方便真慈清静愿。心通渐觉人情远。上士高明容易劝。既悟玄风，早早忘知见。世事安能长久恋。不如认证元初面。
﻿凤栖梧 太平兴国观作,金,尹志平,词,古迹琳宫堪作计。桧柏青青，宛有长春气。直待功圆方济会。无心默默符天意。幸得安然清静地。终日逍遥，方寸无萦系。老大不堪心自退。纷纷世事何时已。
﻿凤栖梧 先天观作,金,尹志平,词,山后风光何处好。上谷灵踪，自古轩辕庙。涌出清流方曲绕。森森绿桧知多少。云水闲游今日到。信笔狂吟，自在开怀笑。万景难侵心合道。全真妙体圆明了。
﻿凤栖梧 和碧虚坛词,金,尹志平,词,至道幽微何处究。妄想邪思，便是魔人兽。欲要三田苗长秀。真常真静真无朽。五气朝元真一凑。万语千言，须候阴消六。今古迷人观不透。神奇枉化为脓臭。
﻿凤栖梧 述怀,金,尹志平,词,天下周游将欲遍。十载区区，恐负先师愿。老也休休人事远。游山玩水随缘转。报与知音听我劝。劫运刀兵，个个都亲见。仍自贪求生爱恋。前头路险如何免。
﻿凤栖梧 秋阳观作,金,尹志平,词,正教流通千载遇。浮世茫茫，几个心开悟。猛省轮回寻出路。回头便是真仙度。行满功成蓬岛去。好伴长春，自在无私虑。更有奇葩千万树。尘凡未脱谁能睹。
﻿无俗念,金,尹志平,词,冬寒夏暑，共春花秋月，年年无别。唯有形容朝暮改，不觉催生促灭。万劫昏迷，一时开悟，好把心休歇。纤尘不挂，本来一点明彻。闲对龟鹤松峰，林泉幽圃，自在开怀悦。行满功圆朝上会，方显男儿英杰。此理非深，玄机不远，未悟难分说。人间谁解，暗中虚度年月。
﻿无俗念,金,尹志平,词,天涯海角，任纵横、到处一身闲拓。世事知空风过耳，别有些儿欢乐。玉鼎烹煎，金炉滚沸，炼就丹砂药。服之归去，化身空外飞跃。是则仙道玄微，凡尘脱去，便得同期约。达理通真功德备，岂在幽居岩壑。四相消磨，三彭遁匿，自是人情薄。全真正教，正大心地无错。
﻿无俗念,金,尹志平,词,参差万有，尽鸿蒙、一气生成无极。扰扰群情皆有我，寂寂真空非得。有内寻无，无中觅有，谁是知消息。高真方便，唱出玄妙端的。此个隐奥门风，须凭智慧，清静开胸臆。了见元初真面目，岂羡浮华颜色。身寄人间，名收仙籍，不许纤尘惑。神思不动，自来天地难测。
﻿无俗念 大安山栖云观中秋赏月,金,尹志平,词,大安高绝，风露清、气爽中秋时节。霞友云朋方聚会，共赏山头明月。照彻千峰，明通万壑，坐觉心欢悦。神清骨冷，永超人世生灭。看尽此夕风光，空劳笔舌，妙景如何说。普照千门皆可玩，不似栖云高洁。小院岩前，大寒岭畔，仿佛天相接。坐中默想，此间堪可栖迹。
﻿无俗念 龙阳观道众索,金,尹志平,词,了心一法，越三乘、妙体果离生灭。万事知空非可取，慧性辉辉通彻。静里乾坤，闲中日月，堪付知音说。家山还到，自有无限风月。一点无相真如，澄澄湛湛，内外难分别。要会玄元端的处，无纵迷情乖劣。勤论幽微，频修秘密，参透天机诀。此时不了，更待何日休歇。
﻿无俗念 论性,金,尹志平,词,腾今跨古，这灵明觉性，本无亏少。个个圆成谁肯认，逐境迷迷颠倒。万种施为，千般做造，都向心头了。些儿玄妙，问君何日知道。不入无相玄门，浮名难舍，贪看闲花草。口解清谈心未悟，不觉轮回来到。好契真机，惊回幻梦，自在游三岛。长生有分，永超人世衰老。
﻿无俗念 继人韵,金,尹志平,词,同尘混迹，悟玄元、奥旨深穷庄列。会集云朋扶正教，相继先师无别。外貌悠悠，内容整整，果是如愚拙。门清户静，自然显出高洁。长春境界无边，清凉永占，处处堪休歇。物外壶天清绝处，游戏白云金阙。身寄尘寰，性通天外，万事难索惹。六根不动，便是无生无灭。
﻿无俗念 通仙观作,金,尹志平,词,通仙地僻，向西山深处，倚云栖迹。俯视峰峦千万叠，隔断红尘消息。闲步烟萝，静吟风月，此事何人议。修真上士，更于何处寻觅。一带无尽山川，洞天幽圃，自有神仙域。名利相缠谁得到，难伴清虚闲客。碧洞高眠，清岩稳坐，岂羡王孙宅。我来几度，此中留意多日。
﻿月上海棠 示众,金,尹志平,词,先师归去功无量。日赴千坛显圣象。化身千百，暗中度人来往。休轻谤。恐灾祸临头怎向。一时开化通无上。广集门生普供养。但持斋戒，志心各怀归仰。虚空里，管有神明赐赏。
﻿如梦令,金,尹志平,词,闲把心香暗爇。三界十分通彻。四海遍天涯，都是全真枝叶。枝叶。枝叶。撞透清霄明月。
﻿如梦令,金,尹志平,词,春日龙阳春睡。悟得春光真意。红日正三竿，却被春风惊起。惊起。惊起。万事一场春寐。
﻿如梦令,金,尹志平,词,说破劳生如梦。个个昏迷虚梦。默地悟心开，达了真通清梦。清梦。清梦。谁信真人无梦。
﻿如梦令,金,尹志平,词,我向幽窗守拙。勘破春花秋月。得意便归来，好把身心休歇。休歇。休歇。锻就一炉春雪。
﻿如梦令 龙阳观春分其间作,金,尹志平,词,道友三冬炼睡。炼做陈抟苗裔。咫尺过新春，昼夜须当加瑞。加瑞。加瑞。点点直教着地。
﻿江城子,金,尹志平,词,重阳佳节醮西山。暮天寒。叶斑斓。和气满川，无个不开颜。滞魄孤魂皆受度，功德备，出幽关。河清谷静气闲闲。寸心宽。保全安。白酒黄花，高会列仙坛。共庆吾门祖师祐，众真喜，万人欢。
﻿江城子,金,尹志平,词,道人活计日开颜。性多宽。六神安。晦迹韬光，无事到心间。养就亘初灵底物，名利客，不如闲。人生能有几多欢。老摧残。死生关。六道轮回，来往苦艰难。好认吾门亲至道，情欲断，出尘寰。
﻿江城子,金,尹志平,词,修行还悟宿根深。得知音。便明心。十二时中，外境不能侵。保命全真无别用，好容易，不难寻。一时勘破古通今。信闲吟。玩遥岑。海角天涯，都是好丛林。继祖承宗行教化，享天爵，受人钦。
﻿江城子,金,尹志平,词,法光普照道门昌。出天长。入龙阳。宝殿圆成，朝暮爇心香。霞友云朋休外觅，心地稳，是天堂。燕南河北好悲伤。正穷荒。受风霜。劫运推移，何日到仙乡。谁解闲居山后意，□□秀，小蓬庄。
﻿江城子,金,尹志平,词,玉河别后出西山。晓霜寒。过重关。书疏相邀，须索赴清坛。度死超生虽好事，年已暮，鬓成斑。修真未就积功难。炼心宽。悟真闲。造化功夫，都在片时间。斡转玄机全至德，无可欲，列仙班。
﻿江城子 义州作,金,尹志平,词,纷纷世梦暂无安。蚁循环。少开颜。悟道修真，要脱死生关。认得元初无一物，除妄想，断高攀。老来佚乐正宜闲。罢轮竿。钓舟还。物外清游，历遍古仙坛。更待东君传信息，度辽水，看闾山。
﻿江城子 方壶过冬,金,尹志平,词,严冬共喜小方壶。称幽居。论元初。话到三更，皆似觉清虚。万事有心求不得，凭象罔，获玄珠。一言了了性如如。乐无为。驾云车。朝拜高真，功满赴仙都。速悟人人俱有分，听予劝，莫痴愚。
﻿江城子 龙阳观冬至作,金,尹志平,词,六阴消尽一阳生。暗藏萌。雪花轻。九九严凝，河海结层冰。二气周流无所住，阳数足，化龙升。归根复命性灵明。过天庭。入无形。返复天机，升降月华清。夺得乾坤真造化，功行满，赴蓬瀛。
﻿江城子 仲冬,金,尹志平,词,龙祥踪迹古仙坛。水连山。径弯环。玉殿朱门，高耸白云间。疑是蓬宫临白溆，真福地，可开颜。仲冬游历苦无寒。道人攒。子文欢。看尽三峰，别后两闲闲。何日复来林下笑，散后易，聚时难。
﻿江城子 别樊山先天观道友,金,尹志平,词,先天欲别意沉吟。就清阴。散幽襟。酷暑全无，蚊蚋不相侵。清静安居堪久计，住一日，胜千金。此方道友果坚心。日相寻。演清音。访道崇真，通古更明今。九夏待予无以报，临去也，赠荒吟。
﻿江城子 沁州神霄宫赏月,金,尹志平,词,素光皎洁暮天晴。十分明。称幽情。赏玩随时，高会尽云朋。今夜澄澄垂普照，无此夕，得和平。碧空如水月盈盈。性珠停。保长生。四海清通，何处不圆成。更谢高明恩德重，临万国，教门兴。
﻿江城子 和苍盖郭秀才韵,金,尹志平,词,乘车坐马走东西。论玄规。入幽微。天下峥嵘，随分立阶梯。吾教流通天地祐，无不喜，尽归依。其中消息与谁期。解忘机。识无为。霞友云朋，心地要平夷。抱朴全真明日用，神灿灿，性辉辉。
﻿江城子 咏腊雪,金,尹志平,词,琼花缭乱玉尘飞。满长堤。拥柴扉。暖焙窗明，安用绣帘帏。夜静云收银鉴满，看雪月，斗光辉。季冬真瑞古今奇。助寒威。显丰期。感动诗人，魂魄入希夷。谢女多才咏不尽，留与俺，道人知。
﻿江城子 榆次县真常观作,金,尹志平,词,真常应物要方圆。且随缘。行功全。眼正心明，认得化工权。日用无私当直养，浩气满，现胎仙。一时庆会兴无边。透重玄。永绵绵。照彻人间，幻境岂能坚。便约故园堪久计，观八水，玩三川。
﻿西江月,金,尹志平,词,进道须凭笃志，收心慎勿狂游。听予苦口劝同流。莫待因循皓首。绿发朱颜易改，青春白昼难留。争如速悟便回头。认取忠言善诱。
﻿西江月,金,尹志平,词,有欲难超老病，无情易变童颜。虚心实腹六神安。步步清凉彼岸。九载能除四相，十年决到三山。蓬壶阆苑恣游闲。免却人间流转。
﻿西江月,金,尹志平,词,月里金乌报晓，日中玉兔方眠。谁知万法倒颠颠。此理非深非浅。认得元初这个，须明无事真禅。人人有分性周圆，只为使他不转。
﻿西江月,金,尹志平,词,莫羡喧哗京市，休辞淡薄山家。猿啼鹤唳兴还加。心地清凉无价。夜伴清风皓月，晓观绿桧云霞。蓬头丫髻做生涯。堪向幽屏图画。
﻿西江月,金,尹志平,词,我爱秋阳道众，人人谦让温和。终朝豁畅恣高歌。日用不分彼我。福地安居自在，松间闲步烟萝。先人后己行功多。永没非灾横祸。
﻿西江月,金,尹志平,词,窗外横山入画，门前流水堪听。洞天幽处少人行。不是尘寰路径。占得静中风月，却回闹里人情。湛然六识自安宁。一任闲歌闲咏。
﻿西江月,金,尹志平,词,我爱西岩气势，连山带土丰肥。青松绿柳嫩依依。更有名花异卉。春水涓涓声细，秋阳烨烨光辉。此中不用上天梯。便是仙家景致。
﻿西江月,金,尹志平,词,浅见有知有识，深通无悟无迷。了然顿觉入希夷。此是男儿正智。达道岂离方寸，明心何在天西。终朝闲坐细寻思。裂转机关便是。
﻿西江月,金,尹志平,词,九夏天长暑热，三秋山后清凉。一川禾黍正苍苍。了见西成有望。论甚天涯海角，尽他关外山荒。目前无事即仙乡。且恁随缘豁畅。
﻿西江月,金,尹志平,词,我爱秋阳天气，一指云路无迷。何劳身外觅曹溪。了见三身四智。莫问天机深远，休寻大道无为。目前认得这些儿。便是全真苗裔。
﻿西江月,金,尹志平,词,非爱青山绿水，惟图隐迹埋石。粗衣粝食绝人情。养就元初本柄。气结神凝久视，虚心实腹长生。一朝功满现三清。此是男儿正性。
﻿西江月,金,尹志平,词,天上仙无懵懂，人间性有顽愚。门中有幸看经书。性性堂堂开悟。达理真明妙有，观空体合虚无。慧通灵宝证元初。谁解无文不度。
﻿西江月,金,尹志平,词,山后重兴道院，燕南仍自干戈。道人功行累来多。免却非灾横祸。每日诵经报国，终朝念道降魔。福生祸灭养冲和。真静真清证果。
﻿西江月,金,尹志平,词,人事虽然久厌，道家争忍空归。不因勤苦到关西。焉得重阳庆会。说与门中志士，祖庭已见根基。终南山色古今奇。老者堪为久计。
﻿西江月,金,尹志平,词,我爱西岩秀丽，仙园地发三阳。山形曲屈卧龙冈。只此人间天上。云舍茅庵掩映，仙花异果馨香。市朝客到见清凉。举手应须瞻仰。
﻿西江月 入西山路,金,尹志平,词,石径云梯路险，攀萝揽葛难行。洞天深处水山明。远却尘寰视听。土洞安眠稳坐，松岩耳静心清。不须更羡许由名。便是超凡入圣。
﻿西江月 劝众减睡,金,尹志平,词,夏日勤修宝殿，冬天好炼顽心。三更不纵睡魔侵。便是先生戒禁。学道休迷妄想，修真莫失丛林。无为功满恣歌吟。自在高眠稳枕。
﻿西江月 龙阳观冬至作,金,尹志平,词,月魄光通四海，龙阳气满三田。一声雷动震山川。迸出飞光闪电。法雨常加有道，慈云广布无边。此时方显太平年。遂我一生本愿。
﻿西江月 秋阳观作,金,尹志平,词,我爱秋阳地僻，松岩来往人稀。不劳打坐自忘机。兀兀陶陶似醉。坐上有山有水，心间无是无非。朝朝常见白云飞。可以留连适意。
﻿西江月 寄京师道友,金,尹志平,词,只为功亏行阙，故教不免东西。自从别后二年期。路转风尘万里。词寄燕山道众，听予至嘱休疑。外缘虽干内忘机。免却前头懊悔。
﻿西江月 常足畅怀,金,尹志平,词,尽日观山玩水，终朝常足心休。老来佚乐更何求。保我阳生九九。幸得为人通道，道中别有归投。功成云步看瀛洲。万古名传不朽。
﻿西江月 赠万莲会众,金,尹志平,词,事事谙来心足，般般舍去身轻。本初一点要圆成。妙语玄言堪听。纵意不知有我，收心自觉无明。无明灭尽绝尘情。便是识心见性。
﻿西江月 赠田道人,金,尹志平,词,动处休将性动，静中莫使心疑。目前端正没关机。真静真清便是。气满三田自实，神通八脉方知。了然顿觉入无为。到处安心稳地。
﻿西江月 赠张先生,金,尹志平,词,日用灶头然火，时教突里亡烟。始终如一志精专。也胜往来打转。放下纷纷尘事，明通朗朗玄言。一朝功到性灵圆。便是蓬莱中选。
﻿西江月 赠儒士王子正,金,尹志平,词,本性元虚不二，奈何情欲交加。人能顿悟道生涯。世态分明是假。更要深通玄奥，须当拂去矜夸。含光默默养灵芽。便是无为造化。
﻿巫山一段云,金,尹志平,词,我有林泉兴，君无补缺心。一方圣境理幽深。物外结知音。还到春时圆备。合是全真一会。功成行满待他年。携手上云天。
﻿巫山一段云,金,尹志平,词,太上临关日，吾宗受道时。七雄戈戟斗相持。何处起慈悲。直至西天行化。大教普闻天下。古今今古类皆同。方显道家风。
﻿巫山一段云,金,尹志平,词,万叠山横翠，千盘河曲长。居民安土乐农桑。流水落花香。卜此安居养老。一任形枯心槁。不摇不动寄残年。何处觅神仙。
﻿巫山一段云,金,尹志平,词,北海修真士，西岩放旷人。别师迢递过关津。物外不沾尘。学道须凭决裂。一片真心如铁。九年功满步云霞。三岛是吾家。
﻿巫山一段云,金,尹志平,词,塞北三年转，天西万里回。飘飘云驾渐东来。无不笑颜开。道德峥嵘功大。行满决超三界。十方仙子行功圆。得见太平年。
﻿巫山一段云,金,尹志平,词,性烛通天眼，心灯放慧光。湛然灵物自真常。无处不圆方。住世荣华不恋。举措常行方便。一朝功满化云归。独步赴瑶池。
﻿巫山一段云,金,尹志平,词,溪水迎霜冷，山花带露鲜。良朋共赏玉蟾圆。高会兴无边。长记西湖万里。素魄澄澄一体。今宵相隔正三年。浑似梦游仙。
﻿巫山一段云 劝世,金,尹志平,词,道显清虚妙，释明智慧深。仲尼仁义古通今。三圣一般心。不认忘名默悟。只解分门别户。一朝合眼见前程。悔恨不圆成。
﻿巫山一段云 龙阳观九日,金,尹志平,词,白酒宽怀抱，黄花喷鼻香。此般真味庆重阳。性月自圆方。山后三秋无别。幽槛几丛开彻。两轩各各斗芳鲜。雅胜洞中天。
﻿巫山一段云 先天观作,金,尹志平,词,涿鹿今朝到，蚩尤往日休。坂泉冬夏水长流。今古几春秋。因此强兵战胜。直到而今无定。一生一杀做冤仇。早晚是程头。
﻿巫山一段云 自咏,金,尹志平,词,湿热燕南地，清凉山后天。阴阳难晓倒颠颠。宿业自牵缠。二载登程酷暑。终日无言无语。闲中功行未能圆。使我忘心坚。
﻿巫山一段云 戒无明,金,尹志平,词,一点光明大，三千业障深。劝君闻早细搜寻。莫待祸来侵。触处将身回转。慧性能生方便。这些消息汝还知。便是上天梯。
﻿巫山一段云 秋阳观作,金,尹志平,词,十九游仙子，随师历八荒。西临回纥大城隍。到处见农桑。一种灵瓜甚美。赤县几人知味。大千沙界有多般。鹤驾复东还。
﻿巫山一段云 寄天长道众,金,尹志平,词,山后春将暮，龙阳景渐佳。东园芭榄正开花。随分有生涯。道友坚心长久。相见时时稽首。自然恬淡日和平。物外有余清。
﻿巫山一段云 清水作,金,尹志平,词,应运开正教，随时见宝坛。众真降迹在人间。却要列仙班。化度群生无数。个个尽教开悟。一朝功满到蓬莱。劫运免三灾。
﻿巫山一段云 催衲袄,金,尹志平,词,昨夜西风紧，今朝秋意深。道人虽则是降心。寒暑亦难禁。衲袄宜教宽大。且要昼披夜盖。一衣犹恐不销任。此外更何寻。
﻿巫山一段云 携杖上禅房山,金,尹志平,词,自在三山客，逍遥西海宾。孤身到处自全真。风月永为邻。识破浮华虚假。谁羡望云星马。一条拄杖胜龙骖。稳步上高岑。
﻿巫山一段云 题通仙观,金,尹志平,词,列翠峰峦秀，仙都气象清。三阳端正玉鳌形。一气自天成。万叠云山深处。别是洞天幽圃。何人能得久闲居。清静乐无余。
﻿巫山一段云 赠龙虎夫人,金,尹志平,词,北海功还未，赤城行已周。一身清静永忘忧。何处得闲愁。四十天当不惑。事事谙来明白。乐知知命保安和。真理本无多。
﻿青玉案,金,尹志平,词,浮华莫恋心归道。渐得通玄妙。清静功圆心地了。高登彼岸，清凉永占，更没闲烦恼。长春真境仙无老。咫尺洞天谁能到。心上尘清都一扫。琳宫仙院，乘风清兴，游宴蓬莱岛。
﻿青玉案,金,尹志平,词,群魔散尽真何乱。万事无萦绊。一点光同青玉案。纤尘不挂，永无障碍，得见虚空面。劝君早把尘情拚。下手速修转头晚。前有风波深不浅。神舟稳驾，云朋相伴，笑指芦花岸。
﻿青玉案,金,尹志平,词,心头远恶常修善。自得真方便。至道夷然容易见。目前端正，是非休论，堪作长生伴。玄言悟彻无分辩。默默颐真内光现。保养神丹成九转。化身空外，六铢天赐，换了如今面。
﻿青玉案 自遣,金,尹志平,词,扬眉瞬目分明露。认得元来处。清静无为香满炷。十方通彻，遍闻三界，一任年将暮。些儿妙处堪人顾。关外栖真忘来去。更有云霞三四侣。清吟野兴，固穷乐道，此外非他取。
﻿临江仙,金,尹志平,词,有相有中容易觅，无为无处难为。终朝作伴影相随。愚人寻不见，达者已先知。此理勤参搜获正，一条大路无迷。劝君速悟莫迟疑。常常忘视听，步步入希夷。
﻿临江仙,金,尹志平,词,十载饱谙沙漠景，一朝复到都门。如今一想一伤魂。休看苏武传，莫说汉昭君。过去未来都拨置，真师幸遇长春。知君道念日添新。皇天宁负德，后土岂亏人。
﻿临江仙,金,尹志平,词,本是一般孤另物，被他染着难知。迷云消散慧风吹。何劳身外觅，端坐是天西。万语千言终未悟，悟来一字成非。竿头进步勿生疑。般般都撒手，种种自皆离。
﻿临江仙,金,尹志平,词,自别都门人事少，心头不挂微尘。闲歌闲咏默颐神。有中皆妄想，无内却全真。取性逍遥云水客，无情淡泊闲人。随缘安乐绝疏亲。三阳将欲遍，五气自朝元。
﻿临江仙,金,尹志平,词,数载崎岖天下遍，而今幸遇林泉。饥来吃饭困来眠。离城几一舍，别是小壶天。坐上水山俱秀发，池中开满青莲。老来功行卒难全。未能三岛去，先作五华仙。
﻿临江仙,金,尹志平,词,参透全真清静法，何劳相上经求。好于此处觅踪由。莫生迷执见，休要不回头。真性如何能寂灭，真空空外闲搜。其中无欲认真修。随机常寂定，应物自圆周。
﻿临江仙,金,尹志平,词,一别潍阳过十载，天涯历遍西戎。归来燕国住仙宫。立言明祖教，演法继师踪。天意如何非易测，人情到了难穷。予心本自爱疏慵。却教居海北，未许过山东。
﻿临江仙 示众,金,尹志平,词,自对千差无可取，心闲一境堪凭。真常不昧谷神清。群魔从此灭，一点自圆成。物外清吟唯独乐，人间宠辱何惊。劝君速悟问前程。要求真实相，休论假聪明。
﻿临江仙 西山静坐,金,尹志平,词,静坐西山深有益，等闲人事稀逢。终朝饭饱恣疏慵。养成清静体，化出主人公。三十年来都乱觅，如今认证真容。狂情灭尽法皆空。本来无一事，刚恁费千功。
﻿临江仙 偶得,金,尹志平,词,谈妙谈玄人易悟，真清真静难依。人间世事不堪为。十方明眼汉，学我没操持。既悟淳风须返朴，终朝朴实相随。含光默默外如痴。心明如朗月，性静合刀圭。
﻿南乡子 宝玄堂偶得,金,尹志平,词,本性爱疏慵。不厌无名不厌穷。落魄随缘无所碍，心通。观透人间事事空。得失本来同。动静何劳问吉凶。兀兀前途真自得，成功。都在忘言冷笑中。
﻿南乡子 赠西路道人,金,尹志平,词,幸遇好良因。枉惹浮名受苦辛。只为目前些子事，因循。趖过中间换了身。默坐守灵根。空外闲搜空外真。认得亘初微妙物，堪亲。唤作神仙不唤人。
﻿昭君怨 泉州洞真观书于东壁,金,尹志平,词,节令重阳闲步。直至武清南渡。极目看嘉祥。水茫茫。连日阴沉微雨。正在芦花深处。游乐水云间。望西山。
﻿点绛唇,金,尹志平,词,晔晔重阳，素秋气爽添清兴。仙歌咏。黄华相称。朵朵如如性。小槛芬芳，满座人钦敬。真清静。香风纯正。万户千门庆。
﻿点绛唇,金,尹志平,词,学道难成，无明触处生烟火。招殃祸。时光虚过。生死如何躲。早悟前愆，更不生人我。还真个。时时明破。下手修仙果。
﻿点绛唇,金,尹志平,词,学道寻真，宁心耐意搜求正。刀圭柄。群真相庆。一颗明珠莹。照见元初，认得头和影。神通圣。内容清兴。物外闲吟咏。
﻿点绛唇,金,尹志平,词,闻说修行，千差万别难依据。真空路。何人得趣。撒手堪归去。行积无边，功要三千数。心开悟。逍遥云步。应过天仙举。
﻿点绛唇 重九后五日作,金,尹志平,词,体入虚空，犹然未可为凭据。真空路。气神相聚。现世阳神去。若遇知音，此事堪分付。君听取。莫生疑误。行满天将护。
﻿点绛唇 暮春游五华山继先师韵,金,尹志平,词,昨日春游，一行恰似乘鸾凤。知音共。适怀心纵。直入桃源洞。好向清溪，闲听琴三弄。真欢动。任他迎送。管甚庄周梦。
﻿贺圣朝,金,尹志平,词,古宜缘重，善根深种，志士心坚。感吾门洪教广开缘。共谈论功圆。中宵不寐，云朋高会，参透玄玄。向五千文内契忘筌。见自己神仙。
﻿贺圣朝,金,尹志平,词,夜深人静，披衣闲坐，琴听无弦。罢高谈逸论默通玄。任龟息绵绵。阴阳升降，冲和四大，骨壮神全。抱元初一点行功圆。看歌舞胎仙。
﻿贺圣朝 太平兴国观中秋赏月,金,尹志平,词,海清山静，素秋光满，凉夜人圆。恣开怀赏玩过三更。更谈论幽玄。圆明顿悟，无私普照，善行周全。向今宵觉彻性皆通，证陆地神仙。
﻿悟南柯,金,尹志平,词,生日无明重，死时地狱深。寸阴可惜胜黄金。速悟无生，上士做知音。转眼迷他趣，回头认本心。功成自是出阳阴。物外真闲，坦荡赋清吟。
﻿悟南柯,金,尹志平,词,莫觅他人短，唯思自己长。处身谦让性和光。与物无私，心地得清凉。会灭无明火，能生智慧香。何劳远去觅天堂。任运安闲，处处是仙乡。
﻿悟南柯,金,尹志平,词,莫要欺人重，须防报应深。群真降世布清吟。劝化愚迷，灾祸免相侵。更悟真常性，勤修吉善心。长生路上听仙音。正道无疑，稳步赴瑶岑。
﻿悟南柯 劝世,金,尹志平,词,着假求仙果，迷真觅佛心。爇香礼拜恐徒寻。不断无明，空惹业根深。苦口如良药，忠言似美金。人逢善者作知音。正教依凭，万祸不能侵。
﻿减字木兰花,金,尹志平,词,身心裂转。便是元初真目面。裂转身心。一志如山超古今。些儿若悟。免却波波来与去。若悟些儿。万劫希逢此一时。
﻿减字木兰花,金,尹志平,词,安禅聚落。难免区区闲把捉。聚落安禅。佛祖常忧恐落缘。山林纵卧。无虑无思真快活。纵卧山林。一点灵光无物侵。
﻿减字木兰花,金,尹志平,词,顽愚不省。祸福还如身逐影。劫运天灾。都是人人心上来。若明此理。视物应当同自己。了见天真。善恶临时全在人。
﻿减字木兰花,金,尹志平,词,劳生丧命。谁解衣餐皆分定。恣欲贪痴。积业如山犹不知。一朝有报。铁胆铜心人也懊。受罪无休。恨不当时闻早修。
﻿减字木兰花,金,尹志平,词,同尘混世。谁解忘言无酒醉。混世同尘。落魄逍遥甘分贫。灵源不昧。胜积无涯真宝贝。不昧灵源。一气清成要上天。
﻿减字木兰花,金,尹志平,词,天堂岂远。举世迷人寻不见。地狱非亲。无限众生寒断门。聪明上士。幸得为人勤发志。志在心平。片善无遗道自成。
﻿减字木兰花,金,尹志平,词,清河画士。处顺存心堪发志。画士清河。早早来时意若何。全真宗祖。画向白云传万古。宗祖全真。永镇燕山日日新。
﻿减字木兰花,金,尹志平,词,损人利己。贪爱欺瞒何日已。害众成家。富贵人前仍自夸。阴功暗记。死上头来谁肯替。天道无私。报应分明各有时。
﻿减字木兰花,金,尹志平,词,三阳道士。坐对云峰谈不二。万法如通。尽在忘机冷笑中。无明实性。此理难诠如何证。要证元初。认取高空秋水孤。
﻿减字木兰花 一道士出示杜甫游春诗卷,金,尹志平,词,游春畅饮。万物熙熙花似锦。畅饮游春。迷了从来多少人。儒流道士。几个能通天外志。道士儒流。谁肯忘情言下休。
﻿减字木兰花 示众,金,尹志平,词,年深学道。虽未通灵神气好。学道年深。万景丛中无物侵。同流听劝。薄利虚名深可远。听劝同流。放下诸缘宜速修。
﻿减字木兰花 西山作,金,尹志平,词,修真近俗。初地难当心境熟。近俗修真。谁是居尘不染尘。林泉恣兴。便是修真无可证。恣兴林泉。且做逍遥陆地仙。
﻿减字木兰花 怀仁县,金,尹志平,词,怀仁抱义。五帝三皇因此治。抱义怀仁。天下生灵一体亲。勤参道德。建国成家为法则。道德勤参。更与修身作指南。
﻿减字木兰花 秋阳观作劝世,金,尹志平,词,堆金积玉。日日悭贪心未足。足上何求。直待荒郊卧土丘。回头有路。争奈愚人迷不悟。若悟回头。免了前程无限愁。
﻿减字木兰花 秋阳道友见过,金,尹志平,词,金波玉液。除却妫川无处觅。玉液金波。一饮能教五气和。还丹大药。服了令人常快乐。大药还丹。福薄众生要见难。
﻿减字木兰花 赠龙虎夫人,金,尹志平,词,昏昏默默。世智聪明孰可测。默默昏昏。无欲能开众妙门。全真抱朴。无虑无思无做作。抱朴全真。人圣超凡只在人。
﻿减字木兰花 赠燕京万莲会众,金,尹志平,词,回头返照。世事无穷堪失笑。返照回头。得意归来便好休。休休省也。莫纵贪痴狂野马。省也休休。一任年光春复秋。
﻿道无情,金,尹志平,词,每夜三更问话。说破人情虚假。个个悟真宗。道心通。要望秋阳回意。莫纵高眠春睡。指日复归来。笑颜开。
﻿道无情,金,尹志平,词,身逐东川道友。有客西山专候。真意是如何。啰凌啰。七十古为稀少。今我六旬还到。浮世不坚牢。醉陶陶。
﻿道无情,金,尹志平,词,十月小春时令。万物归根安静。独我水云间。过东山。直指古燕无定。老也敢违天命。回首望终南。再来参。
﻿道无情,金,尹志平,词,不避春风迢递。来往默通真意。那个是吾家。信天涯。本性玄通无托。到处一身安乐。了了没西东。住云峰。
﻿道无情,金,尹志平,词,三老共全清福。终日游山不足。坐卧白云中。看青峰。饭罢东坡石上。谈笑开怀豁畅。妙景可忘忧。对清流。
﻿道无情,金,尹志平,词,深谢将书来请。才到西岩春令。百鸟正喧呼。乐无余。道众满川和气。醮罢更看天意。缘契合虚谷。任西东。
﻿道无情,金,尹志平,词,随处道人道友。勿使人情浓厚。凡百在平常。少灾殃。别后应当西迈。接待往来宁耐。他日要相参。望终南。
﻿道无情,金,尹志平,词,九九严凝冰结。山后朔风凛冽。西去意如何。啰凌啰。道友一声珍重。慎勿使他心动。志气要平和。道无魔。
﻿道无情,金,尹志平,词,但愿身安心静。谁羡往来迎请。正教满天涯。过流沙。师意真慈普度。应系群生开悟。积行要无边。性方圆。
﻿道无情 别西山道友,金,尹志平,词,行过天涯海角。未似西山心乐。兴尽复东还。鬓多斑。彼此年过耳顺。别后有何凭准。唯愿各心休。永无忧。
﻿道无情 别蔚州道众,金,尹志平,词,十月蔚罗行化。去送来迎车马。和气满山川。教风传。别后何时再遇。唯愿各心开悟。功积要三千。化灵仙。
﻿道无情 怀仁县作,金,尹志平,词,我爱怀仁冬月。炕暖窗明堪歇。天意不教闲。过南山。东去西来非愿。海角天涯将遍。道果尚难成。又登程。
﻿道无情 依韵别沁州长官杜帅,金,尹志平,词,未达难通天令。谁解洞中生静。道在有无间。隔千山。去住绝疑心定。任运逍遥随命。终日不迷南。更何参。
﻿瑞鹧鸪,金,尹志平,词,为人幸遇教门兴。折莫因循着世荣。节食减眠神自爽，忘情去欲气偏清。暂时戒慎离灾苦，久远行持出死生。奉劝高明宜省悟，闻身强健早修行。
﻿瑞鹧鸪,金,尹志平,词,六年动作小功成。固蒂深根渐次荣。东院西宫闲客坐，南来北往道人行。十方和气精神爽，四海同心道眼明。天运玄风来此地，燕山路上好前程。
﻿瑞鹧鸪 与延真观小贾师,金,尹志平,词,道人起念不寻常。宿业牵缠惹祸殃。朴实修真方得久，浮虚学道岂能长。旋生旋灭心难定，不动不摇意易防。早悟知常功累足，恁时许尔志坚刚。
﻿瑞鹧鸪 劝世,金,尹志平,词,长春教法付清和。普劝高明出爱河。道德勤修天赐乐，尘情苦恋世生魔。目前放下游真境，身后功深赴大罗。我有忠言新说破，看君听了意如何。
﻿瑞鹧鸪 示众,金,尹志平,词,论道谈禅斗捷机。朦胧合眼便昏迷。贪名竞利心犹在，损己安人行岂知。益友不侵贤圣远，良朋难近虎狼随。一朝数满无由悔，闻早收心莫纵欺。
﻿瑞鹧鸪 过龙泉峪,金,尹志平,词,西山一带好人烟。曲水环山若洞天。无是无非无宠辱，有花有果有林泉。家家奉道养闲客，户户钦坛礼大仙。如此勤心行吉善，太平快乐过丰年。
﻿瑞鹧鸪 咏西山,金,尹志平,词,西山深处道人家。养道修真何处加。九夏高眠无暑气，三秋结实有新瓜。乱山坡下宜禾黍，浑水河边长桑麻。四季平和人事少，三餐终日是生涯。
﻿虞美人 劝世,金,尹志平,词,迩来似觉精神涌。识破人间梦。皆因恬淡乐清和。与物无私，光照遍山河。如今普劝修真众。莫待空无用。一朝归去恨身卑。悔不当时，勤苦学修持。
﻿踏云行,金,尹志平,词,静里喧喧，闹中寂寂。灵源妙用谁能识。两般颠倒入虚无，自然显个真消息。气过三关，神游八极。绵绵来往无踪迹。此时休歇罢参寻，前程路上忘疑惑。
﻿踏云行,金,尹志平,词,暗地高真，明加保祐。白云仙迹当成就。吾门七祖镇燕山，金莲万朵芬芳秀。众会宁心，道人长久。同修清德过星斗。他年功满去朝元，先师应赐长生酒。
﻿踏云行 自咏,金,尹志平,词,薄利虚名，谁人能戒。前头路险犹贪爱。惟予不肯着浮华，中心有愿超三界。广布慈风，休生懈怠。心怀忍辱常宁耐。豁开心地若虚空，分明见个真难坏。
﻿踏云行 赞师父仙体不朽,金,尹志平,词,玉骨元清，金丹已就。长春不老何年朽。圆成一性遍河沙，遗骸全体仍依旧。万代稀逢，一时罕有。天涯门弟来奔凑。安居处顺庆真容，焚香十万连三昼。
﻿踏云行 赠长春宫道众,金,尹志平,词,智慧男儿，聪明上士。修真幸遇先师指。葆光殿阁对青山，白云堪伴长春子。乐道明心，胜看经史。神仙籍上书名字。大家勤苦守灵踪，皇天肯负清高志。
﻿游河西孙氏园,金,毛麾,七言律诗,亭榭依山水乱鸣，已如罨画障中行。照溪芳树红云合，迎客幽禽翠羽轻。豪气未饶金谷友，醉魂如到锦官城。犹惭归骑匆匆去，不得持杯待月明。
﻿魏城马南瑞以异香见贻且索诗为赋二首 其一 ,金,毛麾,七言律诗,梅心兰甲类元同，气压荀家百和功。借润更烦纤手玉，出云初试博山铜。崇朝日下亭亭盖，三月花间细细风。我有因缘在香火，鼻端消息为君通。
﻿魏城马南瑞以异香见贻且索诗为赋二首 其二 ,金,毛麾,七言律诗,二卉真香岂复加，便宜编谱入雄誇。留残一点蔷薇水，幻出诸天薝卜花。佩带正垂金钿小，薰炉孤起翠云斜。金笼甲帐豪华事，惭愧桑枢瓮牖家。
﻿新春雪与韩府推,金,毛麾,七言律诗,春到千门气自嘉，更教飞雪助年华。六街官柳枝枝絮，一夜江梅树树花。况是纵吟多伴侣，直须烂醉作生涯。埽庭迎客东风里，幕府风流有故家。
﻿和思达兄杏花,金,毛麾,七言律诗,碎剪明霞役化工，晓园香散暖烟中。羞逢柳眼三眠白，分得桃腮一笑红。上苑繁华迷故国，曲江憔悴老春风。欲传此恨花无语，强对芳时作醉翁。
﻿春赏,金,毛麾,七言律诗,润入梅天雨乍晴，唤回春意有新莺。云霞照眼青山近，罗绮吹香白昼明。翠勺银罂沽酒市，暖风迟日卖花声。人人共喜华胥世，何用鳌头羡锦城。
﻿无题,金,毛麾,七言绝句,小颦对起石州山，杨柳分青入髻鬟。乍识春风眼如鹘，为谁无语独凭阑。
﻿题崞县郝子玉此君轩,金,毛端卿,七言律诗,桂林名姓一枝新，万竹青青德有邻。渭上风烟分别派，山阳诗酒属閒人。心期已到冰霜窟，眼界不知花柳尘。萱背从今看辉映，嫩香新粉四时春。
﻿江天秋晚图,金,王绘,七言绝句,万顷波间踏浪儿，潇湘秋晚趁归时。四山红叶风声健，散入侬家欸乃词。
﻿送客,金,王仲通,五言律诗,措足疑无地，扪心幸有天。故人成邂逅，残喘见哀怜。落日惊魂外，孤云泪眼边。西归万里梦，今夕到君船。
﻿游太宁寺,金,王璹,七言律诗,西山踏破万层青，与客携壶上太宁。泉石有情容避俗，轩裳无术可逃形。云萦屋角僧禅静，露下松梢鹤梦醒。明日却寻尘镜去，晓猿啼月若为听。
﻿谒狄武襄祠,金,王璹,五言排律,杰士西河秀，英雄挺伟姿。奋身甘卫国，弭节愿匡时。妙略风云会，威名草木知。功高慑南服，计重破西陲。定乱劳三箭，平戎在一麾。势倾铜柱远，声振玉关奇。颇牧才何济，孙吴誉并驰。朝廷分重寄，将相赖兼资。豹略多全胜，鹰扬屡捷师。雍容敦礼乐，谈笑屈华夷。褒锡酬车服，勋劳著鼎彝。云台仰冠剑，麟阁俨形仪。锦里家犹在，兰陵冢不隳。风号坟上木，苔渍庙前碑。过客烦诗句，乡人奉酒卮。汾阳遗美迹，千古话芳规。
﻿奉使江左读同官萧显之西湖行记因题其后,金,王竞,七言绝句,云烟浓淡费临摹，行记看来即画图。云梦不妨吞八九，笔头滴水了西湖。
﻿被檄平田讼投宿兔山院留题,金,王寂,五言律诗,人事绝纷譊，临轩面四郊。松风清不断，槐影密相交。花蕊香蜂穴，芹泥落燕巢。他年香火社，此地拟诛茅。
﻿中秋月下有感戏效乐天,金,王寂,五言律诗,此夜十分满，中秋万古情。素娥应不老，苍鬓可怜生。追想欢呼处，翻成叹息声。悲欢人自尔，月是一般明。
﻿送王平仲二首 其一 ,金,王寂,五言律诗,潦倒少矍铄，臞儒馀愚迂。半面便健羡，无渠吾胡娱。袖手久不偶，铺书如枯株。索寞各作恶，呼车姑须臾。
﻿送王平仲二首 其二 ,金,王寂,五言律诗,放浪曩肮脏，囊装将长扬。偃蹇晚倦献，徜徉藏光茫。著雨苦龃龉，苍茫荒羊肠。黯惨厌渐险，彷徨伤王阳。
﻿沈州吊古,金,王寂,五言律诗,李唐遭百六，边事失经营。大氏十传世，辽人久弄兵。战场春草瘦，戍垒墓烟平。今日归皇化，居民自乐生。
﻿留寺壁,金,王寂,五言律诗,断桥环曲水，萧寺枕横坡。佛壁书蜗篆，僧窗网雀罗。天高延月久，地润得春多。粥板催行李，驱驰奈老何。
﻿题药师院,金,王寂,五言律诗,富贵刹那顷，兴亡瞬息中。当年秦女第，浩劫梵王宫。翠阁铅华歇，朱门锦绣空。给园与祇树，千古共高风。
﻿鸡儿花,金,王寂,五言律诗,花有鸡儿号，形殊意却同。封包敷玉卵，含蕊啄秋虫。影卧夜栖月，头骈晓舞风。但令无夭折，甘作白头翁。
﻿吊高丽,金,王寂,五言律诗,句丽方窃据，唐将已专征。国破千年恨，兵穷百战平。信知宗子固，不及众心成。试望含元殿，离离禾黍生。
﻿寄王周拙道人,金,王寂,七言律诗,几年风浪汨迷津，一息烟霞遂隐沦。结屋正宜居子午，投巾聊复记庚申。儿孙又继平生志，姑妇能甘抵死贫。邂逅相逢应笑我，苍头华发走红尘。
﻿寄李致美,金,王寂,七言律诗,别来岁月遽如许，鳞羽沈浮绝往还。款接清谈思寓直，未忘习气梦催班。信知天上玉堂好，何似江西道院閒。他日相逢能似旧，秖应君眼与南山。
﻿受谏职夜久不寐,金,王寂,七言律诗,责重还忧力不任，中宵未寝念之深。姚虞已拱垂衣手，山甫空劳补衮心。仗马不鸣羞短豆，野麋有志老长林。横身会有涓埃报，莫笑年来便学喑。
﻿予叨谏员恨无补报矧年来归计未成昼夕梗于胸中作诗以见意,金,王寂,七言律诗,漏尽钟鸣谁执咎，望轻责重难为功。老蚕无地可作茧，惊雁见月思伤弓。言忠政恐祝三佞，句好岂辞黄九穷。吾非匏瓜能不食，朝暮喜怒从狙公。
﻿至新蔡寓居开元寺暇日与文伯起登经楼赋诗寺壁旧有秦少游题咏计其年尚少于此作学官当时坡谷钜公皆推重意为远到而竟不然所谓方行万里出门车折轴惜哉,金,王寂,七言律诗,往昔秦郎妙天下，淹留尝倚仲宣楼。长材不用虎为鼠，塌翼竟从蜩与鸠。夭矫飞云蜕仙骨，连卷雌霓落墙头。世閒玉人岂复有，应与晁张地下游。
﻿初倒蔡下已有春意,金,王寂,七言律诗,向辞北阙犹飞雪，及到南州便得春。知有胜游供胜具，况宜閒处著閒身。江湖且作龟鱼主，天地能容虮虱臣。兀坐静思心语口，此来无愧汝阳人。
﻿巩义卿游学蔡下积年今虽老豪气不除此州因兵火后乡校几废义卿独能徒步千里请所费于有司今复告成亦可谓能张吾军者也,金,王寂,七言律诗,泮宫俎豆几息矣，极力赞成时乃功。词源滔滔注绝壑，侠气凛凛凌层空。乡人敢易苏季子，坐客尽惊陈孟公。相见明年春更好，杏园人醉马嘶风。
﻿方山闻有代者坐中或至潸然,金,王寂,七言律诗,五年不去任推挤，惭愧铅刀试割鸡。妻子久甘尘满甑，儿童尝笑醉如泥。恨无遗爱宽齐市，空有馀愚汗冉溪。此去会应书下考，于潜痴女勿轻啼。
﻿思归,金,王寂,七言律诗,擢贾之发罪莫数，君恩犹许牧边州。梦寻蓟北山深处，身在淮西天尽头。袖手不应书咄咄，乞骸端欲榜休休。求田问舍真良策，卧地还胜百尺楼。
﻿夜宿淮阴城下,金,王寂,七言律诗,将军旗鼓渡中流，明旦孤城土一丘。埋没游魂随野草，烦冤新鬼哭沙洲。坐看赤壁飞灰灭，行想金陵王气收。惟有多情淮上月，夜深还照女墙头。
﻿故人翟仲谋潦倒场屋今复见之所异于昔者苍颜白发耳适以诗陈情辄次其韵因以勉之,金,王寂,七言律诗,忆昔妙年仝射策，今谁存者苦无多。酆城久矣埋长剑，陶壁依然挂短梭。铅椠功夫真戏耳，齑盐活计奈贫何。鹏图九万平生事，老翮青云尚可摩。
﻿鸡头,金,王寂,七言律诗,竹炉新煮软冰丸，咀嚼宁忧齿颊乾。谁认鳖胎刳玉弹，共惊蛟室泣珠盘。芋头有味终难永，菱角齐名不奈寒。唤起旧年风月兴，惜无千丈酒肠宽。
﻿天德辛未家君守官白霫仆是岁登上第交游饮博皆一时豪俊于今二十六年矣适以审刑复来留数日故人高晦之以旧见访问当时所与游者往往鬼录高本富家今贫甚仆向最年少今老矣感叹久之为赋诗以自遣,金,王寂,七言律诗,忆惜登科正妙年，鞭笞龙凤散神仙。金钗贳酒春无价，银烛呼卢夜不眠。往事悲凉真梦耳，故人零落独潸然。临街父老应相识，笑指潘郎雪满颠。
﻿日暮倚仗水边,金,王寂,七言律诗,水国西风小摇落，撩人羁绪乱如丝。大夫泽畔行吟处，司马江头送别时。尔辈何伤吾道在，此心惟有彼苍知。苍颜华发今如许，便挂衣冠己是迟。
﻿过代,金,王寂,七言律诗,金波曾醉雁门州，端有人閒六月秋。千古山河雄朔部，四时风月入南楼。汉家战伐云千里，唐里英雄土一丘。系马曲栏搔首望，晚来閒杀钓渔舟。
﻿别高丽大使二首 其一 ,金,王寂,七言律诗,万里朝天礼告成，归途冰浒积峥嵘。相从遽作春云散，款语何妨夜月倾。两地关河伤远别，一天风雪叹劳生。他年币玉重来日，对立罘罳眼更明。
﻿别高丽大使二首 其二 ,金,王寂,七言律诗,送迓都忘百日劳，匆匆言别奈无聊。渡江相见迎桃叶，分马能忘赠柳条。烟抹鸡林山隐隐，云横鹤野路迢迢。君侯此去应前席，为赞忠嘉事圣朝。
﻿题庄子祠堂,金,王寂,七言律诗,蒙庄千古骨成尘，德业犹争日月新。说剑似乎非圣作，鼓盆聊尔见天真。螳螂恟恟人閒世，蝴蝶悠悠梦里身。才与不才俱是累，先生木雁请书绅。
﻿鹧鸪天李仲佐辽东之豪士也初识于大元帅席上怪其议论英发坐客尽倾至于通练世务商较人物虽博学老儒或有所不及仆喜其为人临分以二诗赠行且将以为定交之券也 其一 ,金,王寂,七言律诗,夤缘樽俎接雍容，一洗从来蒂芥胸。笑我残年方射鼠，喜君巨手学屠龙。闻名素重千金诺，识面尤轻万户封。指日乘槎吾已矣，与君林下会相逢。
﻿鹧鸪天李仲佐辽东之豪士也初识于大元帅席上怪其议论英发坐客尽倾至于通练世务商较人物虽博学老儒或有所不及仆喜其为人临分以二诗赠行且将以为定交之券也 其二 ,金,王寂,七言律诗,客路逢君盖少倾，欢然相与话平生。心胸皂白人伦鉴，齿颊吹嘘月旦评。鸡黍后期虽有信，参商轻别得无情。从今把酒须东望，千里关山共月明。
﻿海棠,金,王寂,七言律诗,轻红淡白天然态，山杏溪桃不足多。睡足精神閒蜡烛，酒酣肌肉捲香罗。都官有隙遽如许，工部无情奈尔何。流落幸遭苏玉局，一樽相对为君歌。
﻿病起,金,王寂,七言律诗,衰疲那复病交攻，汤剂扶持幸有功。床下蚁声端是妄，杯中蛇影本来空。政缘造物偶相戏，不谓工诗坐此穷。三复佳章觉便健，信知书檄愈头风。
﻿张子固奉命封册长白山回以诗送之,金,王寂,七言律诗,劳生汨没海浮粟，薄宦飘零风转蓬。我昔按囚之汶上，君今持节出辽东。分携遽尔阅三岁，相对索然成两翁。健羡归鞍趁重九，黄花手撚寿杯中。
﻿题伍员庙,金,王寂,七言律诗,蚤年亡命入苏州，破越兴吴出坐筹。可惜捧心贻后患，遽令尝胆雪前羞。忠臣竟受鲸鲵祸，故国空伤麋鹿游。欲向波神问遗恨，胥山三月看潮头。
﻿丁未肆眚,金,王寂,七言律诗,平生自信不谋伸，媒孽那知巧乱真。暗有鬼神应可鉴，远投魑魅若为邻。九天汉诏与更始，万里湘累得自新。天地生成知莫报，一杯何日与封人。
﻿寄题蜀先主庙 其一 ,金,王寂,七言律诗,当年竹马戏儿曹，笑指篱桑五丈高。时也共诛千里草，天其未厌卯金刀。宗臣呕血重三顾，嗣子不才轻六韬。故国神游得无恨，破垣风雨夜萧骚。
﻿寄题蜀先主庙 其二 ,金,王寂,七言律诗,天下英雄惟使君，本初之辈不须论。初无尺土三分国，遽陨长星五丈原。简策功名成废纸，岁时箫鼓闹荒村。犹胜故国不归去，叫断西风杜宇魂。
﻿高武略复和尖字韵见赠走笔奉酬,金,王寂,七言律诗,落纸千篇笔退尖，我方刻画老无盐。鼎钟之后知谁识，糟曲其閒想自嫌。顾冀北群须伯乐，嗣西江派得洪炎。便当觅取高师著，此去心颜更可潜。
﻿送刘师韩归云中二首 其一 ,金,王寂,七言律诗,匆匆杯酒促行辀，挽断征衫不少留。别友情怀虽作恶，还家滋味胜封侯。鸡催淡月闾山晓，雁贴黄云马邑秋。老矣仲宣归未得，微君底处许依刘。
﻿送刘师韩归云中二首 其二 ,金,王寂,七言律诗,客里那堪送客行，迢迢烟水指归程。子规催促浑无赖，秋雨留连却有情。此日短亭轻折柳，何时长路重班荆。著鞭稳上青云去，莫惜因风蚤寄声。
﻿春牛,金,王寂,七言律诗,土木形骸聊假合，丹青毛角巧相宜。老拳痛手交攻尔，粉骨碎身知为谁。不似惊狂持索处，正如觳觫过堂时。漆园傲吏真达者，未肯生为太庙牺。
﻿送李致美之任云中,金,王寂,七言律诗,宸衷简在付陪京，摩拊疲氓藉老成。金阙共瞻卿月出，野人相庆福星明。先声雷殷妫州路，和气春回魏帝城。想见郊迎笳鼓竞，吏民惊叹綵衣荣。
﻿泛舟用王子告节副韵二首 其一 ,金,王寂,七言律诗,綵舟风软蹙波澜，草草杯盘略解颜。绿蚁浅斟金凿落，青娥低唱玉连环。忘机鸥鸟心情好，信美江山眼界宽。老矣相逢拚一醉，正须丝竹写馀欢。
﻿泛舟用王子告节副韵二首 其二 ,金,王寂,七言律诗,勋业时时把镜看，却嫌秋水照衰颜。肘悬斗印惭分竹，行恐泥封促赐环。酒里光阴真可惜，客中怀抱若为宽。十觞一举君须醉，念我区区亦鲜欢。
﻿题北禅寺用前韵,金,王寂,七言律诗,绀宇峥嵘枕膴原，相承祖印出云门。层檐蛛网围沙界，杰榜金书照粉垣。香火胜缘通四众，华灯珍供走诸村。神光泼眼旃檀像，想见天魔落胆魂。
﻿题佶大师松菊堂,金,王寂,七言律诗,阿育浮图古道场，最宜花竹暗禅房。影侵罗什翻经席，香散生公说法堂。飞节芝丰轻岁月，辟寒金瘦傲风霜。他年远社归吾老，为我须留漉酒囊。
﻿探春二首 其一 ,金,王寂,七言律诗,和气融融散薄原，东风应已入东门。弄晴野鹊翻高树，趁暖家鸡啄破垣。浅绿未生挑菜渚，嫩黄先报探花村。安排诗酒相追逐，聊慰天涯倦客魂。
﻿探春二首 其二 ,金,王寂,七言律诗,拨忙骑马到郊原，绝胜喧卑倚市门。破冻荠芽敷亩陇，向阳蔬甲触藩垣。春阴半暗云閒寺，夕照偏明水外村。怅望故园归未得，且呼欢伯暖冰魂。
﻿送张希召出宰赣榆,金,王寂,七言律诗,耐久谁如故国山，送君直过穆陵关。一川鱼鸟江淮近，千里农桑海岱閒。老骥未甘尘土厄，仙凫宜向水云閒。此行莫作三年别，考最当随紫诏还。
﻿跋风柳忘牛图,金,王寂,七言律诗,溪风淅淅柳丝柔，柳下蛮童钓晚洲。老牯安行无寸草，游鯈饱食弄沈钩。连羁治马真成虐，挟策寻羊未足优。何似人牛俱不见，短蓑高挂树枝头。
﻿送张希召二首 其一 ,金,王寂,七言律诗,憔悴谈玄扬子云，如何耳冷百无闻。从来不识河南守，此去还空冀北群。远别定须多作恶，相逢无惜重论文。勿卑小郡为无益，馀润京师正赖君。
﻿送张希召二首 其二 ,金,王寂,七言律诗,省台诸子例才兼，尽道超群未及髯。自苦折腰供吏役，谁怜白发困郎潜。尘靴久厌踏红软，冰簟常思负黑甜。好向水云乡里去，监州不恶有团尖。
﻿三逸堂白芍药,金,王寂,七言律诗,春城白药占春馀，妙品端宜入画图。萼粉雨馀沾蝶趐，蕊香风暖上蜂须。寿阳宫女妆梅额，姑射仙人莹雪肤。不见眉山苏阁老，更谁能赋玉盘盂。
﻿送刘子高宰新政二首 其一 ,金,王寂,七言律诗,吾髯得邑古河南，政事应须出笑谈。但喜时平由圣主，不忧县小选中男。子文已惯三无愠，叔夜休辞七不堪。想见细民多受赐，长官如水吏羞贪。
﻿送刘子高宰新政二首 其二 ,金,王寂,七言律诗,怜君桂玉苦羁栖，强项逢人未肯低。病里更贫犹爱客，酒中有得不谋妻。长材无用虎为鼠，妙手岂论牛与鸡。考课会应书上上，促归行看紫封泥。
﻿元夕有感,金,王寂,七言律诗,一生能见几元夕，况是东西南北人。残梦关河鳌禁月，旧游灯火马行春。岁华投老送多感，节物对愁争一新。自笑区区成底事，天涯流落泪沾巾。
﻿次韵郭解元病竹二首 其一 ,金,王寂,七言律诗,此君清苦少知音，独有幽人忍冻吟。生死挺然终抱节，荣枯偶尔本无心。比肩耻与蒿莱伍，强项不容冰雪侵。姑待东风脱新绿，傍阴高卧解吾簪。
﻿次韵郭解元病竹二首 其二 ,金,王寂,七言律诗,风摧雨折不成阴，培养应无老醉吟。狂直未能忘故态，孤清端不负初心。佳人日暮何堪倚，太守春馋辄莫侵。特立閒门固痴绝，看他桃李上华簪。
﻿留题紫岩寺,金,王寂,七言律诗,手胼足趼不知劳，珍重麻衣道最高。跨岸飞桥横玉蝀，倚空层阁压金鳌。一天花雨森秋气，万壑松风捲夜涛。怕见云堂老尊宿，笑人尘土满征袍。
﻿上南京留守完颜公二首 其一 ,金,王寂,七言律诗,圣朝敦睦重分封，不学成王戏剪桐。终以阿衡任天下，暂留萧相守关中。穷边绿野人烟接，永日黄堂狱讼空。巨手不应偏福地，会归调鼎赞元功。
﻿上南京留守完颜公二首 其二 ,金,王寂,七言律诗,赫赫金源帝子家，暂分符竹奠京华。礼容登降歌麟趾，庙算纵横制犬牙。黄閤久闻虚鼎席，朱衣行引上堤沙。他年定数中书考，异姓汾阳不足誇。
﻿投宿青山院中夜不寐,金,王寂,七言律诗,梦觉归心正郁陶，青荧灯火拥绨袍。短檠却对颜何厚，长铗高弹气转豪。入室寒螀鸣破壁，隔窗饥马龁空槽。年来髀肉浑消尽，一事无成有底劳。
﻿平夷道中二首 其一 ,金,王寂,七言律诗,河阳白发近来添，行役劳劳岁已淹。仕路黄杨何日进，宦情橄榄几时甜。未妨徐邈时中圣，自笑东坡不受痁。箕斗虚名将底用，慨然舒笑一掀髯。
﻿平夷道中二首 其二 ,金,王寂,七言律诗,归思秋来日日添，拟将馀恨寄江淹。东华久厌踏红软，北牖常思负黑甜。世路穷通端是梦，人情寒热动如痁。儿曹纵有英雄手，第恐英雄未及髯。
﻿席上赠马杨陈□□□,金,王寂,七言律诗,君辞绛帐尸糟曲，公草玄经守薜萝。一坐尽惊真俊尔，半生不语奈痴何。清谈缓举玉如意，痛饮屡翻金叵罗。眼界幸无俗物恼，释然一笑散千疴。
﻿游山寺,金,王寂,七言律诗,盘纡细路仅能通，断壑危桥渡几重。横岭尽头方见寺，乱云深处忽闻钟。黄昏古屋翻飞鼠，绿净寒潭隐蛰龙。惭愧居僧还好客，邻家乞粟备晨舂。
﻿散策,金,王寂,七言律诗,日涉家园三五回，虚堂俯瞰碧溪隈。酒杯有限愁难遣，诗句无穷花旋开。多是春分迟社到，要教燕子趁时来。风寒留雨迷杨柳，翠色迎晴拂旧埃。
﻿自东营来广宁道出牵马岭岭西去路几半里松桧郁然桃李閒发问之云利器梁侯之先茔也其榇尚附浅土遂命酒哭奠而去公初待我以国士虽睌意少疏而恩礼未易忘也,金,王寂,七言律诗,九仞终亏一篑功，想知衔愤泣幽宫。死生怒臂屈伸顷，得失奕棋翻覆中。只有松杉全晚节，不随桃李嫁春风。门生故吏知多少，谁致生刍奠此翁。
﻿再过梁利器坟下,金,王寂,七言律诗,毁誉譊譊息盖棺，百年春梦大槐安。功名倒挽九牛尾，富贵真成一鼠肝。故国莺花人事改，空山风雨夜台寒。平生我亦心如铁，醉眼西州泪不乾。
﻿易足斋,金,王寂,七言律诗,吾爱吾庐事事幽，此生随分得优游。穷冬夜话蒲团暖，长夏朝眠竹簟秋。一榻蠹书閒处看，两盂薄粥饱时休。红旗黄纸非吾事，未羡元龙百尺楼。
﻿路逢安阳花酒问之云迓贰车于河上戏以诗寄萧彭老,金,王寂,七言律诗,惯曾歌酒醉秦楼，客路相逢为少留。油壁绣帘红粉面，银瓶丝络紫泥头。眼寒老杜肠先断，肺渴长卿涎欲流。遥想萧郎高会处，浅斟低唱木兰舟。
﻿跋杨德懋雪谷早行图,金,王寂,七言律诗,冰冻云痴万木乾，乱山重叠雪漫漫。人藏龟手借馀暖，马缩猬毛凌苦寒。儿辈岂其专尚利，此翁无奈未休官。人生寄耳遽如许，底处息肩聊解鞍。
﻿分韵赋松风得泉字,金,王寂,七言律诗,苍髯疏影冷浮烟，坐久披襟更洒然。萧索半天催急雨，清凉三峡泛流泉。寻真客至花飞下，憩寂僧閒子满前。却笑朱门无远韵，秪将俗耳醉繁弦。
﻿再游铁佛寺致奠王庭光,金,王寂,七言律诗,竹杖芒鞋过虎溪，素琴浊酒记仝携。嗟君死日无千驷，约我来时赠只鸡。满地馀花春寂寂，半岩苍桧雨凄凄。悲凉人散黄昏后，万木号风野鸟啼。
﻿碧济泉清安寺,金,王寂,七言律诗,突兀层峰刻削成，嵌空金碧郁峥嵘。长松万壑海潮上，飞瀑半天山雨倾。白石清泉良负尔，红尘乌帽可怜生。僧窗不厌俗人污，暂息劳筋睡到明。
﻿留题鼓山寺,金,王寂,七言律诗,风落松声撼昼眠，似闻钟磬响云颠。竹林欲访知何地，石鼓相传不记年。齐主有缘成胜事，周兵无赖化飞烟。何当一洗红尘眼，会见神通五万仙。
﻿渔父,金,王寂,七言律诗,一声欸乃破苍烟，万顷沧浪蘸碧天。黄篾筏头閒活计，绿蓑衣底懒因缘。酉年酒易多卯饮，亥日鱼收纵午眠。坐笑磻溪太多事，梦招西伯渭川畋。
﻿万春节口号,金,王寂,七言律诗,翠舆黄伞望天颜，警跸西清缀两班。瑞日曈曈明綵仗，香云霭霭拥蓬山。已闻贺使朝金阙，伫见降王款玉关。君寿国安从此始，老人星现丙丁閒。
﻿送田元长接伴高丽告奏使,金,王寂,七言律诗,圣朝万里息烽烟，冀马吴牛尽稳眠。蜗国弄兵贪裂地，蚁臣将命恳呼天。政须老手不生事，故遣吾髯更著鞭。想到鸭江文字饮，德星清对两诗仙。
﻿还乡,金,王寂,七言律诗,乱后人烟到处稀，马寻归路駃如飞。谁怜膝上狂文度，却作辽东老令威。闾里旧游浑似梦，交亲相对漫疑非。形容变尽君休问，大胜游魂不得归。
﻿题蔺相如庙,金,王寂,七言律诗,应怜赵弱不能国，天赞此老裨时君。按剑不屈秦天子，回车岂畏廉将军。区区太子徒见慕，奄奄诸辈复何云。名重泰山成底事，一科蓬底觅孤坟。
﻿中秋待月,金,王寂,七言律诗,耸肩危坐觉寒侵，云罅玲珑看涌金。所恨轻违经岁久，莫辞姑待到更深。据床老子非无兴，造物小儿真有心。凭仗何人讼风伯，为侬西北倦层阴。
﻿登郡城有感,金,王寂,七言律诗,禹别九州此其一，下临淮汝上虚危。挂壶树老孙枝长，悬瓠城荒女口卑。败址颓垣驯虎庙，冷烟寒雨化龙陂。客怀感慨知多少，倚彻栏干欲下时。
﻿渡辽舟中小酌,金,王寂,七言律诗,佳会清欢取次成，逸群高论极峥嵘。掀髯已判玉山倒，蘸甲不辞金碗倾。落日衬云鱼尾赤，斜风捲水縠纹生。豫愁江上分飞后，千里关河月共明。
﻿留题晋阳古城慧明寺,金,王寂,七言律诗,劳生来往竟如梭，萧寺重游感慨多。十里晋溪新景物，千年唐叔旧山河。苾刍香满阿兰若，舍利深藏窣堵波。我欲壁閒书岁月，奈何惭愧小东坡。
﻿题刘德文乐轩,金,王寂,七言律诗,书生活计一囊钱，以乐名轩岂漫然。得意山閒聊寓酒，赏音琴上本无弦。园空洛社今谁独，堂在睢阳底事全。会见慈亲封大国，金华荣拜雪垂肩。
﻿送张希召,金,王寂,七言律诗,见说东人苦倒悬，正须老子与安然。豫知和气千门溢，想见先声万口传。坐使游民羞佩剑，断无奸吏浪催钱。笑谈了却公家事，莫惜新诗寄百篇。
﻿上咸平帅耶律寿,金,王寂,七言律诗,勋业凌烟鬓未华，门森霜戟拥高牙。汉朝剑履元臣后，辽国貂蝉太后家。黄阁已闻虚鼎席，朱衣行引上堤沙。吹箫况是神仙侣，知看蟠桃几度花。
﻿咏虱,金,王寂,七言律诗,鬅鬙鹤发坐搔头，破碎鹑衣不奈秋。缓带笑侬时诡遇，处裈嗟尔亦良谋。裹章想倦嵇中散，披褐幸容秦武侯。犹胜元封□定远，枕戈无暇解兜鍪。
﻿题香山寺,金,王寂,七言律诗,平生居士爱香山，百岁神游定此閒。黄卷既能探妙理，青衫安用拭馀潸。樱桃笑日艳樊素，杨柳舞风娇小蛮。尚想夜深携满老，幅巾来听水潺潺。
﻿时元瑜以筇杖为吾亲寿,金,王寂,七言律诗,国士凭谁致此君，罗浮知见几云孙。生成鹤膝挺高节，断去龙须露老根。应与蒲萄随汉使，羞同涩勒暗蛮村。我翁两脚犹强健，要看莲峰玉女盆。
﻿郭惠叔双封堂,金,王寂,七言律诗,渊源忠孝出汾阳，天子嘉之畀宠光。素发迎将两翁媪，彩衣罗拜几郎娘。传看瑞草文犀轴，笑捧金花古锦囊。我亦同君预荣幸，追怀风树涕淋浪。
﻿上大人通奉寿三首 其一 ,金,王寂,七言律诗,举世鸥盟多反覆，我翁强健果投簪。三薰三沐荡尘虑，一咏一觞偿宿心。柱下相君能漱石，颍滨遗老悟休阴。天公报寿岂无意，要识三槐种德深。
﻿上大人通奉寿三首 其二 ,金,王寂,七言律诗,月旦人材口不谈，市朝冰炭饱经谙。平生拙宦鱼千里，投老退休僧一庵。细数行年今九九，了知得髓后三三。圣朝文物方求备，会补遗书访济南。
﻿上大人通奉寿三首 其三 ,金,王寂,七言律诗,每年禊饮饮须醉，尽日送穷穷奈何。子侄篮舆随靖节，天人方丈问维摩。归心寸草梦危枕，争道楸枰惊烂柯。愿与罗浮竹尊者，时看铜狄笑摩挲。
﻿上韩运使寿用上萧帅诗韵,金,王寂,七言律诗,建节十年鬓未华，印悬如斗拥高牙。晚生幸识荆州面，异世犹尊吏部家。向昔神仙得石髓，至今铅鼎养丹砂。人閒游戏知多少，眼有方瞳顶聚花。
﻿哭二舍弟,金,王寂,七言律诗,才猷事业未一试，叹恨若人沈九原。折简见呼徵汝梦，赋诗成谶兆予言。二千客路未归榇，八十老亲犹倚门。谁为临风歌九辨，睢阳高处与招魂。
﻿哭田去华,金,王寂,七言律诗,此老初无适俗韵，请归田里傲南窗。平时谁送杨临贺，死日共知张曲江。人果赎兮身可百，士能如此国无双。佳城一闭风流尽，尚想修文对漆缸。
﻿送张仲谋使三韩,金,王寂,七言律诗,照海旌幢出乐浪，过家上冢路生光。鸭江桃叶朝迎渡，岊岭松花夜煮汤。恩诏肃将芝检重，醉鞭低袅玉鞘长。遗民笑指天车道，酷似南阳异姓王。
﻿黄桃花,金,王寂,七言律诗,应嗔国色朝酣酒，赐与羽衣如太真。道士厌看千树老，令君别换一城新。缃梅拂额更不俗，栗玉削肌殊可人。想得乞浆寻旧约，东风不似去年春。
﻿哭僧义和二首 其一 ,金,王寂,七言律诗,瘦权平昔事风骚，痛矣吟魂不可招。庙里香炉从此去，杖头明月更谁挑。云披山顶浮螺髻，风鼓松声振海潮。他日东坡作真供，石泉槐火忆参寥。
﻿哭僧义和二首 其二 ,金,王寂,七言律诗,竹杖芒鞋上翠微，山川良是昔人非。无心野鹤穿云去，洗钵山童带月归。醉墨旧书云老壁，胜游常扣赞公扉。老人手种堂前柏，不见苍皮四十围。
﻿奉题少保张公曲阿别墅二首 其一 ,金,王寂,七言律诗,休沐时时散马蹄，绿阴如染转长堤。帝城和气融春圃，相国馀波到雨溪。无数龟鱼欣作主，不言桃李自成蹊。圣时正要传衣事，贺监从渠老会稽。
﻿奉题少保张公曲阿别墅二首 其二 ,金,王寂,七言律诗,钟湖亭下水淙淙，绿野平泉未易双。十里藕花红步障，一轩松荫碧油幢。洛中独乐有司马，天下不名知曲江。纸尾欲烦贤宅相，雨蓑添我坐篷窗。
﻿宿僧寺,金,王寂,七言律诗,解鞅招提日已西，强将懒脚污丹梯。深藏舍利天龙护，高出枝撑野鹤栖。尚忆云章留素壁，岂期俗物埽黄泥。低徊搔首无人会，风树萧萧鸟自啼。
﻿秋白梨,金,王寂,七言律诗,医巫珍果惟秋白，经岁色香殊不衰。霜落盘盂批玉卵，风生齿颊碎冰凘。故侯瓜好真相敌，丞相梅酸谩自欺。向使马卿知此味，莫年消渴不须医。
﻿寄渊公,金,王寂,七言律诗,了却三根椽下事，一瓶一钵阅东州。逻斋应厌树生耳，罢讲似嫌石点头。起灭无波真古井，往来触物信虚舟。门人定喜归期近，松已回枝水复流。
﻿宜民道中,金,王寂,七言律诗,踪迹年来遍朔南，消磨髀肉困征骖。居民胜日一百五，倦客流年六十三。水性依然人自老，树围如此我何堪。瓶无储粟犹归去，待有良田已是贪。
﻿哭王继昌 其一 ,金,王寂,七言律诗,天上玉楼应断手，便骑箕尾去堂堂。梦回失大槐安国，事往堕无何有乡。命也使然濡末路，天乎或者付名郎。旧游磨减今馀几，横涕无从酹一觞。
﻿哭王继昌 其二 ,金,王寂,七言律诗,吾家碧树忽先摧，已去谁能赋七哀。石椁正逢王果堕，玉棺独召子乔来。山巅鹤去那容挽，床上琴亡更不开。想到灵芝梦游处，更无长乐晓钟催。
﻿自伤,金,王寂,七言律诗,举家千指食嗷嗷，不食谁能等系匏。掠剩大夫汤沃雪，定交穷鬼漆投胶。春蚕已老不成茧，社燕欲归犹恋巢。莫待良田径须去，移文聊解北山嘲。
﻿怀高公无忌,金,王寂,七言律诗,晚景桑榆方见用，秋霜蒲柳已先凋。虞兮命矣甘为土，鲤也天乎竟不苗。奇祸一门曾未见，旅魂万里若为招。伤心此地鸾栖棘，不见抟风上九霄。
﻿自讼,金,王寂,七言律诗,尝闻劳生佚以老，不谓区区老更忙。自笑顽躯楦青紫，谁求绝足鉴骊黄。苦无长策裨神主，大有閒山著漫郎。梦到故乡犹可喜，几时真个是还乡。
﻿自慰,金,王寂,七言律诗,深搀乌帽障黄尘，髀肉消磨浪苦辛。按辔澄清须我辈，据鞍矍铄奈吾身。祇凭忠信行蛮貊，岂有文章动鬼神。南彻淮阳北辽海，可能无地息劳筋。
﻿赠王生,金,王寂,七言律诗,忆昔分携如隔世，相逢惊见两茫然。松楸河朔三千里，萍梗天东二十年。白发可怜浮海粟，青囊不博买山钱。明年会约同归去，里巷追随作散仙。
﻿题崇寿寺,金,王寂,七言律诗,紫霞山寺久不来，往昔破碎今摧颓。一钵残僧饫藜藿，百身古佛眠莓苔。门楣金乌经雨泣，殿脊铁凤含风哀。安得使君鞭紫马，咄嗟檀施随缘来。
﻿题懿州宝岩寺壁雨竹,金,王寂,五言绝句,宁为强项侯，不作折腰吏。羞对桃李颜，伤春泣红泪。
﻿题武公实扇,金,王寂,五言绝句,春瓮篘新蚁，秋盆鲙锦鳞。高眠无一市，争羡市朝人。
﻿颂粉墨图二首 其一 ,金,王寂,五言绝句,画真犹是妄，何况画非真。正做梦说梦，知是身非身。
﻿颂粉墨图二首 其二 ,金,王寂,五言绝句,幻出丹青手，今人一念差。如观弟二月，犹见空中花。
﻿墨竹颂四首 其一 弄晴,金,王寂,五言绝句,横枝出丛林，独得回光照。慎勿作长竿，寒鱼不受钓。
﻿墨竹颂四首 其二 洗雨,金,王寂,五言绝句,法雨渍云梢，点点甘露滴。舌本自清凉，西江不须吸。
﻿墨竹颂四首 其三 披风,金,王寂,五言绝句,风过即安閒，风来即招飐。青青自真如，尘色终不染。
﻿墨竹颂四首 其四 古节,金,王寂,五言绝句,尊者老不枯，魁然挺高节。求心已无心，断臂犹立雪。
﻿纳凉萧寺,金,王寂,七言绝句,午昼葵花泼眼明，绿阴深处辘轳声。燕泥吹落欺人睡，无赖薰风也世情。
﻿题船子和尚图二首 其一 ,金,王寂,七言绝句,雨笠烟蓑三十年，一篙投意便忘船。何如更拟吴江上，付与儿孙庆有缘。
﻿题船子和尚图二首 其二 ,金,王寂,七言绝句,夜静风高江水寒，归船空载月团团。须知钓得金鳞后，只是当时旧钓竿。
﻿黄花帘幕为谁开嫌怕双飞燕子来肠断一春无好句令人惭愧贺方回,金,王寂,七言绝句,贴水新荷卷未开，隔墙风送落花来。兔葵燕麦应相笑，前度刘郎去又回。
﻿和张运使送春二首 其一 ,金,王寂,七言绝句,别院重门几许深，桃花结子柳成阴。也知春在荼蘼架，自是愁多懒重寻。
﻿和张运使送春二首 其二 ,金,王寂,七言绝句,树底残花积渐深，树头新绿不多阴。留春春去无料理，试倩行云梦里寻。
﻿沙丘,金,王寂,七言绝句,白璧沈江夜鬼呼，明年当是祖龙殂。海中童子无消息，坐待长生岂不迂。
﻿和张运使送春二首 其一 ,金,王寂,七言绝句,老却芳菲过却春，流莺应怪旧游人。犀围不管年年瘦，璧月无端夜夜新。
﻿墨竹颂四首 其二 又三首,金,王寂,七言绝句,蛛网冰徽不复开，等閒魂梦可曾来。鸟啼花落伤心事，惆怅东风唤不回。
﻿微子庙,金,王寂,七言绝句,比干忠谏死如归，箕子佯狂脱祸机。君厌殷辛高谢去，三仁谁是定谁非。
﻿艾人,金,王寂,七言绝句,野艾乘时加束缚，奋髯嚼齿似能神。偶然抬举在高处，白眼难堪不视人。
﻿万春节宴罢述怀,金,王寂,七言绝句,去岁宫花插满头，玉阶端笏觐珠旒。如今沦落江淮上，始觉衰残两鬓秋。
﻿和黄山谷读杨妃外传五首 其一 ,金,王寂,七言绝句,兄弟渐疏花萼梦，君王贪醉上阳春。却将妃子比飞燕，何物谪仙能屈人。
﻿和黄山谷读杨妃外传五首 其二 ,金,王寂,七言绝句,姚宋云亡言路塞，虢秦徼宠祸机深。平时笑指胡奴腹，信道是中惟赤心。
﻿和黄山谷读杨妃外传五首 其三 ,金,王寂,七言绝句,金步摇低云髻堕，瑞龙香散野风吹。岭南驿传来何暮，趁得新坟荐荔枝。
﻿和黄山谷读杨妃外传五首 其四 ,金,王寂,七言绝句,环子竟逢山下鬼，老翁空叹木牵丝。年年牛女相逢夕，记得凭肩私语时。
﻿和黄山谷读杨妃外传五首 其五 ,金,王寂,七言绝句,飞雁秋风汾水上，淋铃夜雨蜀山前。此时一念无料理，阿暪何由双鬓玄。
﻿附寄陈州陈显祖,金,王寂,七言绝句,若到睢阳话汝阳，故人应也问行藏。但言甚矣吾衰矣，三友轩中作退堂。
﻿墨竹颂四首宿锦州广济寺僧房卧屏一幅画一纶巾羽服隐几胡床命短童汲水浇花若有所待者相望一翁桶帽凉衫倚杖于溪桥之上意其眷恋风景而缓其行也乃赋二首 其一 ,金,王寂,七言绝句,垂柳阴阴昼日长，野人无事自清凉。秪应冷笑黄尘里，为米痴儿有底忙。
﻿墨竹颂四首宿锦州广济寺僧房卧屏一幅画一纶巾羽服隐几胡床命短童汲水浇花若有所待者相望一翁桶帽凉衫倚杖于溪桥之上意其眷恋风景而缓其行也乃赋二首 其二 ,金,王寂,七言绝句,溪桥泉石想佳哉，欲去迟迟首重回。不道西庄閒处士，胡床虚左待君来。
﻿渡辽,金,王寂,七言绝句,我家河朔望咸平，飞鸟犹须半月程。尽道辽阳天样远，渡辽何况更东行。
﻿题张子正运使所藏杨德懋山居老闲图仍次元韵四首 其一 ,金,王寂,七言绝句,山崦人家落照閒，笑携儿辈语柴关。应怜乌帽红尘客，有底功名不肯闲。
﻿题张子正运使所藏杨德懋山居老闲图仍次元韵四首 其二 ,金,王寂,七言绝句,竹屋松窗水石閒，野人门户不曾关。官租了却迎神罢，社酒鸡豚日日闲。
﻿题张子正运使所藏杨德懋山居老闲图仍次元韵四首 其三 ,金,王寂,七言绝句,世路风波俯仰閒，趑趄行恐堕机关。岂知野鹿便丰草，金络从渠十二闲。
﻿题张子正运使所藏杨德懋山居老闲图仍次元韵四首 其四 ,金,王寂,七言绝句,张侯诗敏落黄閒，杨丈规摹逼老关。二妙通灵恐仙去，夜窗风雨要防闲。
﻿朝歌城,金,王寂,七言绝句,独夫亡国固宜哉，不省鸡声是祸胎。辛苦朝歌城下土，暂成宫殿却成灰。
﻿铜雀台,金,王寂,七言绝句,铜雀台荒桑柘围，老瞒曾醉柘黄衣。锡花片瓦将安用，留与诗人写是非。
﻿元旦偶题,金,王寂,七言绝句,三十年前老锦工，投梭端有运斤风。重来莫讶无人问，花样如今尽不同。
﻿月下闻蝉,金,王寂,七言绝句,赤日黄尘没马鞍，宵征聊快月波寒。饮风吸露易为足，何事区区口不乾。
﻿跋杨损之所藏杨德懋秋江捕鱼图二首 其一 ,金,王寂,七言绝句,雨蓑烟笠老江湖，回首人閒万事疏。不向市桥鱼换酒，似闻官路有徵车。
﻿跋杨损之所藏杨德懋秋江捕鱼图二首 其二 ,金,王寂,七言绝句,杨丈归心寄老毫，杨侯真赏衒诗曹。都缘家世有渔隐，曾著蓑衣傲锦袍。
﻿望仙楼,金,王寂,七言绝句,丽华朝夕侍宸游，秋月春风醉不休。擒虎兵来狎客散，歌声犹在望仙楼。
﻿庆州北山之麓辽山陵在焉俗谓之三殿二十年前常为盗发所得不赀是所谓厚葬以致寇者叹而成诗,金,王寂,七言绝句,珠襦适足贾身祸，金碗传闻落世閒。惭愧汉文遗治命，瓦棺深葬霸陵山。
﻿题烟寺晚归图,金,王寂,七言绝句,上方直去天一握，归路转回山半腰。老衲迟迟缘底事，要乘佳月过溪桥。
﻿细腰宫,金,王寂,七言绝句,玉立宫娃滴滴娇，君王沈湎醉春宵。不知天下归长距，犹向尊前舞细腰。
﻿白马寺,金,王寂,七言绝句,竺法初从西土来，黄冠掎角力相排。当时道教灰飞尽，贝叶真经安在哉。
﻿宗州帅守厅事东偏有燕寝之所壁画四皓戏一诗嘲之以,金,王寂,七言绝句,偃蹇商山四秃翁，龙飞蛇断笑谈中。出为羽翼成何事，输与留侯万世功。
﻿朝服迎诏马上偶成,金,王寂,七言绝句,走遍人閒为口忙，人閒无路不羊肠。东风叵耐相欺得，吹尽朝衣两袖香。
﻿浴桃花汤,金,王寂,七言绝句,惜尔不遭淮海赋，幸然得免骊山污。如何不肯混常流，要使众生清净故。
﻿墨竹颂四首儿子以诗酒送文伯起既而复继三诗予喜其用韵颇工为和五首 其一 ,金,王寂,七言绝句,山肩吾子类贾岛，火色我侬输马周。但得把螯同一醉，绝胜侧目避监州。
﻿墨竹颂四首儿子以诗酒送文伯起既而复继三诗予喜其用韵颇工为和五首 其二 ,金,王寂,七言绝句,逢人不肯下颜色，砥柱屹然羞比周。能诗怪有墨君僻，一派元出文湖州。
﻿墨竹颂四首儿子以诗酒送文伯起既而复继三诗予喜其用韵颇工为和五首 其三 ,金,王寂,七言绝句,樽酒但能供北海，渔蓑安用钓西周。七言五字得谁髓，老杜工部韦苏州。
﻿墨竹颂四首儿子以诗酒送文伯起既而复继三诗予喜其用韵颇工为和五首 其四 ,金,王寂,七言绝句,辙底波臣渴欲死，政烦斗酒亟呼周。锦囊诗草勿浪出，嫌怕声名动九州。
﻿墨竹颂四首儿子以诗酒送文伯起既而复继三诗予喜其用韵颇工为和五首 其五 ,金,王寂,七言绝句,画饼虚名战蛮触，黄梁春梦阅商周。吾衰久矣百念冷，不用三刀兆益州。
﻿沁水山寺,金,王寂,七言绝句,两峡山高月半轮，五更人起马嘶频。无端又上长安道，输与僧窗饱睡人。
﻿伯起善用强韵往复愈工再和五首 其一 ,金,王寂,七言绝句,解酲五斗多安用，道通三杯急可周。放下篮舆成一醉，眼高不顾王江州。
﻿伯起善用强韵往复愈工再和五首 其二 ,金,王寂,七言绝句,耽诗窃比城南杜，寄傲真同柱下周。花底最宜文字饮，不须羯鼓打梁州。
﻿伯起善用强韵往复愈工再和五首 其三 ,金,王寂,七言绝句,曹植波澜元自大，嵇康礼法若为周。试携诗律摧坚敌，绝似乃翁平贝州。
﻿伯起善用强韵往复愈工再和五首 其四 ,金,王寂,七言绝句,善交人者久而敬，其责己也重以周。莫笑山中醉朝暮，举鞭犹解问并州。
﻿伯起善用强韵往复愈工再和五首 其五 ,金,王寂,七言绝句,乡关烟水三千里，客舍星霜一再周。臣子爱君无远近，斗牛箕野望神州。
﻿步月中庭,金,王寂,七言绝句,晚来泼火雨犹寒，捲尽纤云转玉盘。想见梨花深院落，秋千影里数归鞍。
﻿建福寺,金,王寂,七言绝句,林野初疑盘野鹤，岩巅俄喜见枝撑。地偏绝胜临平路，閒与行人管送迎。
﻿题返照庵北轩三首 其一 ,金,王寂,七言绝句,塞路飞沙没马黄，解鞍投宿赞公房。主人何事归来晚，满院落花春草长。
﻿题返照庵北轩三首 其二 ,金,王寂,七言绝句,桃李山僧手自栽，不应容易向人开。绿苔满院重门锁，为问东风底处来。
﻿题返照庵北轩三首 其三 ,金,王寂,七言绝句,树头树底花开尽，摆撼春风略不停。耐久何如种松竹，岁寒相对眼终青。
﻿复寓返照庵用前韵 其一 ,金,王寂,七言绝句,杏子青青小未黄，绿阴如染可禅房。腹摇鼻息平生足，更觉空门兴味长。
﻿复寓返照庵用前韵 其二 ,金,王寂,七言绝句,僧者道机元自熟，楞严尘掩不须开。拥炉谛听谈无上，天雨花随麈尾来。
﻿复寓返照庵用前韵 其三 ,金,王寂,七言绝句,枕簟清和消日永，轩窗明快喜风停。道人不埽阶前地，爱惜莓苔一径青。
﻿三寓返照庵用前韵 其一 ,金,王寂,七言绝句,梁上遗经古硬黄，前身僧永后僧房。葛洪泽畔中秋月，此夕相逢话更长。
﻿三寓返照庵用前韵 其二 ,金,王寂,七言绝句,秾李夭桃满院栽，当年留宿正花开。而今树老僧行上，前度刘郎又独来。
﻿三寓返照庵用前韵 其三 ,金,王寂,七言绝句,露电浮生何足恃，风镫短景若为停。却寻旧日经营处，扑地杨花叶已青。
﻿放鱼,金,王寂,七言绝句,我哀濡呴辍晨羞，持送东城纵急流。此去更饥须闭口，莫贪香饵弄沈钩。
﻿题画四首 其一 渭州,金,王寂,七言绝句,相如游倦弄琴心，帘下文君便赏音。犊鼻当年卜偕老，不防终有白头吟。
﻿题画四首 其二 新水,金,王寂,七言绝句,徐郎生别一酸辛，破镜还将泪粉匀。纵使三年不言笑，祇应学得息夫人。
﻿题画四首 其三 薄媚,金,王寂,七言绝句,深知岁不利西行，郑六其如誓死生。异类犹能保终始，秦楼风月却无情。
﻿题画四首 其四 水调歌头,金,王寂,七言绝句,墙头容易许平生，绳断翻悲覆水瓶。子满芳枝乱红尽，东君不管尽飘零。
﻿春尽见花三首 其一 ,金,王寂,七言绝句,柳色含烟冻已回，杏花迎日暖初开。须知造化无南北，更远春风也到来。
﻿春尽见花三首 其二 ,金,王寂,七言绝句,杏梢如怯晓寒轻，相对无言却有情。忆得上都春睡足，隔墙时听卖花声。
﻿春尽见花三首 其三 ,金,王寂,七言绝句,朔漠杏花初破蕾，南州梅子已垂枝。寒乡倍费生成力，但得阳和莫恨迟。
﻿马上漫成四首 其一 ,金,王寂,七言绝句,手携篮子满新蔬，雾鬓风鬟立暝途。约束前驱休问讯，罗敷嫌笑使君愚。
﻿马上漫成四首 其二 ,金,王寂,七言绝句,荠芽蒲笋绕溪生，采掇盈筐趁早烹。想得见郎相妩媚，饭箩携去饷春耕。
﻿马上漫成四首 其三 ,金,王寂,七言绝句,蹋青挑菜共嬉游，不识风前月下羞。落日缓歌携手去，新声争信锦缠头。
﻿马上漫成四首 其四 ,金,王寂,七言绝句,羞将明媚斗春妍，顾影徘徊祇自怜。消得风流黄太史，国香流俗叹随缘。
﻿营道堂绝句,金,王寂,七言绝句,旧僚郭赵身为烬，先友王杨骨已枯。莫笑嗫嚅翁不达，人閒斗在不如吾。
﻿蔡州,金,王寂,五言排律,悬瓠城雄壮，登临写客怀。九州惟古豫，千里控长淮。极目栖林杪，临芳瞰水涯。南城新息路，西市确山街。门易朝金榜，亭馀阅世牌。乐光眉拂黛，溱汝股分钗。八封坛微认，三王冢密挨。辋湖鱼唯唯，壶树鸟喈喈。颜笔龛尘壁，裴碑瘗土阶。卜蟾闻迈志，系鳖近齐谐。坡底为龙竹，厅前系马櫰。绝缨台泯没，铸剑冶埋埋。坡迹留任宅，涪诗刻秀崖。黄陂澄宇量，许月旦名排。秦赋敌扬子，娄歌胜李娃。越王悲壮志，唐女换遗骸。元济狂枭獍，宗权暴虎豺。土风敦俭素，声乐绝淫哇。玉粒家家足，红姜处处皆。吴氛薰雾瘴，楚气拂云霾。笋石当衙道，仙榆拂郡斋。王侯更庙狄，富相捍潭柴。竦也尝临判，谦乎亦摄差。陈翁孙接踵，欧父子联阶。观额因王觌，民坊出陆偕。许诗多散落，叶记半磨揩。往哲优师帅，遗风轶等侪。老夫为政拙，雅志与时乖。倦鸟收长翮，疲鴽恋短秸。江山题不尽，吾已办青鞋。
﻿挽姚仲纯,金,王寂,五言排律,夫子人之杰，魁然道最纯。乡闾连沛邑，族系出虞宾。清节冰壶莹，孤标玉树新。妙龄探桂窟，雅志傲蒲轮。事业传衣钵，风流表缙绅。斗南惟此老，月旦复谁人。忍死哭亡社，偷安笑具臣。斯文虽未丧，吾道竟难伸。彭泽不书宋，东陵无负秦。直从强健日，收得自由身。把臂言犹在，回头迹己陈。发书占贾鵩，绝笔感商麟。玄矣骑箕尾，嗟哉厄已辰。终天从此别，穷壤向谁亲。堕椁逢王果，留灯待沈彬。彭殇俱逝水，孔蹠共荒榛。书带缘新垄，笛声起旧邻。绝弦双堕泪，挂剑一伤神。冢树悲长夜，山花作好春。龟趺平木杪，谁为写光尘。
﻿广宁庙,金,王寂,五言排律,千古广宁庙，云楣榜旧题。名乘中祀典，秩赐上公圭。百鬼舆台贱，群山部伍低。地封连蓟北，天遣镇辽西。桧影森旌节，松声殷鼓鼙。雕梁通蜥蜴，画栋落虹蜺。像古虫书藓，庭卑蚓篆泥。垂杨空袅袅，蔓草自萋萋。香火何尝到，牲醪不见携。觋巫俱埽迹，樵牧漫成蹊。物理多侥倖，人情固执迷。城狐炉鹊尾，社鼠按豚蹄。居士争求福，彭郎为娶妻。吾生多坎轲，末路易推挤。白玉虽云洁，青蝇奈可栖。人言何恤是，神鉴自昭兮。扼腕声悲壮，垂头气惨悽。虺隤伏枥马，进退触藩羝。苟不登槐府，何如钓柳溪。乞骸谋已决，掣肘事仍暌。仰视威灵在，潜通肸蚃齐。迟迟归未得，残日乱鸦啼。
﻿赋耐冻青,金,王寂,五言排律,耐冻虽微物，严冬不敢侵。蕊嫌宫额浅，色胜羽衣深。戏点人閒铁，閒铺地上金。腊梅甘丈行，霜菊许朋簪。风雪窥天巧，泥沙惜陆沈。分无春借力，徒有岁寒心。采掇香盈把，歔欷泪满襟。移栽损生理，汝勿念知音。
﻿上咸平帅耶律寿,金,王寂,七言排律,九重前席喜忠纯，不待先容自致身。漆水袭封无冷眼，德光传世有名臣。早登秘阁直清禁，旋陟枢机历要津。蒲坂馀波千里润，柳城和气万家春。定须铁钺专方面，未许江湖拜散人。鹤骨固应多寿老，会看沧海起飞尘。
﻿题宝泉轩,金,王寂,古风,野人强冠襟，任事多脱略。官府逃喧卑，僧窗憩寂寞。高情渺层云，逸兴发幽壑。山色为谁来，秋光无处著。颓红挂浮图，涨碧分略彴。天共水相合，风催雨欲作。渔歌散汀洲，春相隔篱落。属玉破微茫，斜书洒寥廓。幽欢殊未阑，归兴辄作恶。后会定何时，期以辛丁约。
﻿咏张宫师二疏东归图,金,王寂,古风,战国事纵横，廉隅初灭裂。强嬴灰六籍，名教寖衰歇。卯金新典礼，蠹简访遗缺。人材就教育，士检敦修洁。贤哉二大夫，梦觉槐安穴。功名我何有，剑首吹一吷。约日俱移疾，乞身良勇决。两宫赆黄金，恩遇顾不亵。送车数百两，祖帐都门诀。冥鸿谢缯缴，天马落羁绁。倒囊促供具，宾族相娱悦。父子以寿终，名声日星揭。人谁不学步，卒莫践其说。寥寥阅魏晋，得一陶靖节。平生腰骨硬，肯向督邮折。后世无问津，风流冷于铁。龙眠以画隐，游意睎往哲。呜呼纸上影，生气犹凛冽。宫师廊庙具，天为苍生设。莫袭异姓封，长揖稷与契。云何眷短幅，摸索墨漫灭。况为山九仞，一篑功可辍。盍睎凤巢阁，姑置鸥歃血。方将荐庙堂，微公孰曲蘖。致君尧舜上，钟鼎载勋烈。归艇渺烟波，晴楼醉松雪。古今虽异时，出处同一辙。款图幸不恶，蚤计正恐拙。两疏傥有灵，抵掌冠缨绝。
﻿题季札挂剑图,金,王寂,古风,季札贵公子，轩轩气凌云。平生会心少，四海一徐君。相逢适所愿，情话如兰薰。徐君顾长剑，意欲口不云。季子心许之，誓将归献芹。驻节不容久，骊驹促轻分。言还访旧隐，路人指新坟。干将挂高木，以示初意勤。知已九泉下，冥漠闻不闻。今人交势利，轻薄徒纷纷。岂惟此道绝，反是为虚文。伯夷微仲尼，万古埋清芬。
﻿跋群獐出谷图,金,王寂,古风,我家崆峒南，丁年习骑射。每忆逐群獐，应手相枕藉。一行吏风尘，此事更何睱。朝来阅短幅，归兴辄命驾。丹青知谁欤，想与二易亚。看猿良独痴，失林还可讶。尔躯幸无罪，尔肉鲜可炙。毛脐竟自贼，何异狨与麝。水草苟自足，慎勿害农稼。恐逢曹景宗，数肋不汝赦。
﻿程尚书油烟墨,金,王寂,古风,书生短灯檠，业苦孔之卓。百巧出寒饿，轻煤收纸幄。鱼胞杵万计，得此昆崙璞。池沟终不变，良质信坚确。摩挲等肘印，肝肾要彫琢。是中自有乐，未许儿辈觉。堂堂地官伯，胸次吞河岳。隃糜优月给，拜次岂不数。人生几两屐，迅景惊飞雹。胡为事细碎，刻意追古朴。得非游戏耳，一笑供掌握。区区张与李，小道安足学。何当献天子，毛楮仝甄擢。增新汉文物，润色周礼乐。天章贶词臣，宛彼云汉倬。但恐醉常侍，狂登御床角。
﻿和陈抚巳送东坡韵,金,王寂,古风,坡公守馀杭，饯客伤乍远。人生贵知己，旅退其可忍。陈三天下士，好德吾未见。垂涎嗜熊掌，摆手谢关键。观过斯知仁，如月蚀辄满。闻风激庸懦，所恨我生晚。
﻿小儿难夫子辨,金,王寂,古风,我行自并门，道出太行岭。路傍古石人，髣髴类形影。过客互传疑，是非竟谁请。会逢田舍翁，荷杖雪垂领。为问定何如，愚蒙庶几警。云昔东家丘，历聘入吾境。偶此值小儿，难诘豪且颖。丘也不能对，驱车返天井。邦人思其贤，想像刻顽矿。始予骇其言，嗔赤发面颈。夫子圣者欤，日月揭馀炳。岂闻采樵斧，巧掩运斤郢。翁徒老于年，此事能不省。翁闻遽愀然，色厉声亦猛。辙迹今尚存，事况传已永。书生多大言，诡辩勿复骋。信知端木赐，下释东野犷。正如与蟪蛄，而语春秋景。小姑嫁彭郎，举世莫能整。嗟哉吾道穷，生死何不幸。生而非其时，伐树迹屡屏。亦尝撩虎须，白刃脱俄顷。死为万世师，庙貌多土梗。自非二仲月，门寮终岁静。山魈与社鬼，香火未尝冷。此事固不平，此心尝耿耿。吾生赋拙直，浪许近骨鲠。与物例多忤，所动坐愆眚。愤世无奈何，空令气生瘿。
﻿题张信道所藏李元素淮山清晓图,金,王寂,古风,长淮宛转淮山麓，浩荡淮光酿山绿。侧峰横岭巧连延，直自钟山彻浮玉。晓来烟霭与风尘，面目参差未是真。中宵沆瀣一濯洗，突兀了观清净身。阳乌飞出扶桑路，却拂群阴披宿雾。朝晖千丈卧长虹，曙色半岩横匹素。须臾溪壑渐分明，怪底悬崖化赤城。风传粥板僧定出，露湿野巢鹤梦惊。玄晖旧笔绝俗韵，元素豪夺紫泥印。秖今元素入穷泉，惜哉一代风流尽。
﻿题雪桥清晓图,金,王寂,古风,山翁卧听溪风急，夜半筛珠落窗隙。千岩浩荡失故态，万径荒寒灭人迹。拿舟欲访戴安道，截岸层冰正堆积。翩然清兴不可遏，侧望招提无咫尺。摄衣便挈蛮童去，秃袖抱琴龟手漆。长桥蜡屐拄枯藤，卓破横江玉龙脊。粥鱼晨磬声未了，扣门唤起弥天释。开轩对榻谁宾主，呵手续弦坐摇膝。从来支许事幽寻，放意茶颠恣诗癖。虎溪相送尚迟留，更待林梢挂苍璧。
﻿题高敬之所藏云溪独钓图,金,王寂,古风,疏帘留客昼偏长，茗碗告罢新炉香。主人不恤寒具手，为出牙签古锦囊。鹅溪半幅开平远，天际归舟烟树晚。钓翁蓑笠钓沧浪，一波不动风丝软。吾家旧隐柳溪閒，误落红尘不放閒。披图便觉清兴发，恍若坐我黄芦湾。黄陵翩翩贵公子，爱画乞诗差可喜。幸今老父眼尚明，莫惜千金访茧纸。
﻿题张运使梦景图,金,王寂,古风,点鞭长算收馀暇，忙里偷閒真倒蔗。北窗鼻息落庭花，一榻清风不论价。平生雅志一丘壑，小梦江山犹命驾。云低平野暗溪树，雨淋层峰补天罅。老农市酒唤归渡，渔伯舣舟枫树下。开囊检得春草句，挥洒短轴争脍炙。夜凉吹笛当抗衡，槐火石泉足更霸。披图撩我倦游兴，念念莼鲈乞长假。与君田里马牛风，蜡屐篮舆趁莲社。画工岂识梦中诗，他日须烦息轩画。
﻿王子告竹溪清集图,金,王寂,古风,溪山佳处多荒僻，豹雾蛟涎断人迹。纵能陟险一登赏，重茧百休疲峻陟。岂知城市有林泉，杖屦相从都咫尺。寻常四友会真率，茗具酒尊随所适。竹风细细几席静，花雨冥冥巾帽湿。逸休方与圣贤对，观妙超然存目击。吹台名士意领略，手弄蒲葵坐摇膝。吾宗盘礴拊长松，似伤材大时难得。漳川野老气豪迈，陪谒龙颜秖长揖。琴书笑咏有真乐，不减仙翁戏巴橘。九原死者如可作，应恨乌丝欠珠璧。兰亭滕阁久寥落，岁月转头驹过隙。愿君此画更珍藏，此会他时恐难必。
﻿跋韦偃病马图,金,王寂,古风,开元天宝谁能画，韩子规摹出曹霸。惜乎画肉不画骨，坐使骅骝减声价。晚生韦偃非画工，少也得名能古松。试拈秃笔扫束绢，便觉天厩无真龙。胡不写明皇照夜白，弄骄顾影嘶长陌。又不写太宗拳毛騧，百战万里轻风沙。如何写此神俊物，剥落玄黄只皮骨。却思落日蹴长楸，风入四蹄追健鹘。呜呼往事今茫然，矫首有意谁其传。主恩未报忍伏枥，志士扼腕悲残年。安得老髯通马语，刍秣医治平所苦。行当起废一长鸣，要洗凡庸空万古。
﻿跋张舍人所收杨仲明天厩铁骢图,金,王寂,古风,大宛山下汗血驹，麟鬐凤臆龙头颅。黑花细洒云满躯，倜傥不与驽骀俱。黄金络头老京都，注目落日思长途。圉人仗箠不敢驱，似听马语方踟蹰。呜呼龙媒已矣夫，林鸟恨对长风呼。谁能写照开新图，杨子妙笔非临摹。愿君著意收画厨，风雨变化防须臾。乃翁丞辖翼帝车，月旦人物评锱铢。亍金但赏骏骨枯，世上良马无时无。
﻿题高解元所藏武元直山水,金,王寂,古风,洞清宗元不传法，此老无乃得之心。妙画通灵恐仙去，须防风雨夜堂深。斯人地下骨应朽，此画世閒宁复有。莫与纷纷俗眼看，等閒却作丹青手。
﻿觉华岛,金,王寂,古风,宫亭湖神感且通，往来送客能分风。广德王祠祷辄应，重楼翠阜浮霜空。我行拟上觉华岛，香火遍走青莲宫。中流未济成龃龉，船头西向旗脚东。云奔雾涌白浪捲，一叶掀舞洪涛中。平生行止类如此，凭仗愿有信与忠。尝闻主海尊位置，顾岂变化难为功。指呼蛟蜃扫阴翳，天水万里磨青铜。解维转柁饱帆腹，双桨不举追惊鸿。兹游政要偿素愿，勿使坐叹诗人穷。投文再拜沥微恳，为我寄语白龙翁。
﻿留题觉华岛龙宫寺,金,王寂,古风,传闻三山驾空虚，珠宫贝阙神仙都。茫茫弱水限舟楫，人迹不到如有无。平生点检江山好，秪有龙宫觉华岛。何年经创作者谁，兴圣帝师孤竹老。老人绝俗栖金沙，岁久喜舍来天家。悬崖架壑置佛屋，突兀殿阁凌烟霞。乃知造物开神异，故压祇园布金地。四顾鲸波翼宝岩，玻璃环拥青螺髻。我生自厌薰膻腥，坐觉两腋生清泠。夜凉海月耿不寐，几欲举手扪天星。明朝收帆落尘土，一梦回头散风雨。向令坡老此经行，想不愿为天竺主。
﻿拙轩,金,王寂,古风,拙轩少也绝交朋，闭门坐断藜床绳。据梧手卷挑青灯，目力自足誇秋鹰。一行作吏负且乘，简书夜下催晨兴。心劳政拙无佳称，高枕缓带吾何曾。年来安东逐斗升，吻胶背汗疲炎蒸。到官簿领交相仍，临事自笑无一能。督责老掾询聋丞，曰畏罪罟空凌兢。穷荒九月河水冰，玉楼冻合衣生棱。毡裘火坑寒不胜，呼吸未免髯珠凝。积忧蓄热邪上腾，阿堵中有轻云凭。临窗射日绝可憎，决眦泪霣长沾膺。初谓造物何侵陵，细思无乃示小惩。世医肤见浪自矜，肝胆岂易分淄渑。屏除嗜欲学山僧，此理盖出三折肱。斯文未丧信有徵，天其使我双明增。要作楷字头如蝇，表乞骸骨归丘陵。负郭二顷产有恒，堆盘苜蓿衣粗缯。醉眠床下呼不应，自许此著高陈登。饭馀睡足支枯藤，老眼细数云山层。
﻿客中戏用龙溪借书韵,金,王寂,古风,太行西北云横目，一日九回肠断续。舍官就养诚所愿，百口煎熬食不足。逆行倒置坐迂阔，相负此生惟此腹。兹行远去父母国，恋恋不同桑下宿。山长水远苦愁人，不觉秋风惊鬓绿。平生拙宦失捷径，兰蕙当门为谁馥。文章既不一钱直，五经安用窗前读。东涂西抹竟何有，坐叹马鞍消髀肉。公家无补一毫发，鼠窃太仓饕寸禄。既无里妪谁乞火，未有先容莫投玉。天涯怀抱为谁开，尽写穷愁入诗轴。
﻿柳城西闻蝉有感,金,王寂,古风,坡老放归舟系汴，惊听骡铎鸣北岸。文公岭外得京官，照蝎壁閒犹喜见。我今薄宦天一角，适以平反叨使传。柳城西路忽闻蝉，驻马久之增感叹。临岐凄咽固有意，似对乡人论牛面。吾庐环木夏阴合，聒耳长嘶吾每倦。安东地冷无此物，所以相逢眷还眷。晚风晨露汝易足，何苦叨叨声不断。商胡迁客泪横臆，落日穷途方寸乱。朱门砧杵快新凉，乞汝秋天从叫唤。
﻿辙中毙龟,金,王寂,古风,玄夫六甲存神气，耳息绵绵口常闭。会巢莲叶绿毛叟，游戏人閒阅千岁。吉凶未判倘谋及，告以将来若符契。江湖佳处多网罟，侧足恐为人所制。支床钻灼事交病，宁处不材从此逝。嘉林居士强解事，清江使者何经济。泥涂虽辱固不恶，所幸此身能自卫。岂期曝背当车辙，碎首奔轮翻致毙。乃知生死有定数，万物自然无巨细。夔蚿多寡各安分，椿菌短长均一世。越人善疗卒兵死，单豹养生遭虎噬。尔今韬晦竟不免，使我追伤收寒涕。至人知命付一笑，我辈情钟能不蔽。千古蒙庄倘有灵，须知曳尾非常计。
﻿予以朝命催租河朔道出隆虑邂逅杨东卿盖栖霞隐人也尝许予小山以地远卒不能致约以后期故作是诗以为定券,金,王寂,古风,嗟君学得屠龙手，走遍人閒病糊口。左携妻子右琴书，却返栖霞老耕耦。闭门閒草大玄经，冷眼儿曹事奔走。惠然过我便倾盖，夜对寒灯共樽酒。掀髯挥麈话平生，河汉无声转星斗。自言家蓄小玲珑，坐使镌锼耻牛后。书生嗜好固多诞，不许千金酬敝帚。山深但恨卒未致，他日愿为吾子寿。人生尤物安用多，要与仇池为二友。明年尺牍遣长须，莫为先生化乌有。
﻿土周仲山少尹寿,金,王寂,古风,姬公勋业千古高，云孙閒出皆时髦。笃生夫子贤且豪，风义凛凛魁吾曹。词源万斛何滔滔，作赋竟欲续离骚。悬知富贵不可逃，乡人莫敢轻韩翱。长竿不肯惊鯈濠，引手一钓三山鳌。命也数奇时不遭，屈为州县真徒劳。不容吏手如桔槔，乾没遽止民无搔。近出幕府持旌旄，季孟伯厚胡为叨。朱门琉璃载蒸羔，先生盘饭独溪芼。众人醉死贪浊醪，先生漱石羞醨糟。仕者往往争锥刀，既角而齿宁非饕。黄金堆丘烂巾袍，公独视之如秋毫。乃知贤愚异所操，相去岂特九牛毛。久谙世味嚼空螯，径欲脱帻诛蓬蒿。吾君侧席登夔皋，如君才气宁容韬。苍生渴望方嗷嗷，要使万类归甄陶。礼乐具举弓矢櫜，乐职颂德追王褒。乞身归老只鱼舠，烟波万顷翻葡萄。蠹书卧看横长篙，冲烟破月时嬉遨。会逢石髓流清膏，嗅如香粳食如桃。方瞳瞭然牙齿牢，人閒岁月从奔涛。久厌浊世薰腥臊，振臂一举辞卢敖。黄鹄飞去壤虫号，髣髴碧落闻云璈。
﻿漕副刘师韩自辽西按田讼回仆率僚友迎劳于郊是夕仆酒战败绩明日师韩传檄再三竟不复出盖渠豪千饮而仆素不能也戏以此诗解嘲,金,王寂,古风,刘侯士论推豪迈，云梦胸吞无蒂芥。兴来和月卷玻瓈，累举十觞嫌未快。我生不饮亦免强，涓滴入唇亦狂怪。螳螂怒臂要当辙，大白相浮争胜败。初期坚壁老强敌，督邮自困平原界。鼓噪其如气已竭，偃旗弃甲投戎械。黎明檄战示巾帼，曾未致师先瓦解。君于伯伦当季孟，我辱无功谩宗派。服而舍之古善政，骤胜且骄兵所戒。济水焚舟会有时，勿卑邾小撩蜂虿。
﻿题刘器之秀野亭,金,王寂,古风,刘郎事业凌徐严，风骨玉立高巉巉。平生稚志在丘壑，嗜好与世殊酸咸。谋身易足田百亩，活计秖有书千函。短衣绝胜杜陵老，穷冬性命依长镵。南城佳处有别业，手种杞菊植松杉。十年小筑直倒蔗，佳木异果阴相搀。漉醅自有赤脚婢，安用捧碗柔掺掺。清谈到圣会心处，目送飞鸿唯阿咸。凫仙榜名以秀野，老子干此端不凡。开轩如对龙眠画，恍然坐我胜金岩。期君少起赋云梦，听卜区区陋毕諴。曲江灯月足行乐，归路草色迷春衫。却愁三径花狼籍，燕觅旧主声呢喃。功成事了当勇退，北山勿遣移长缄。我今出试已大谬，画饼聊慰痴儿馋。茂林丰草麋鹿性，络脑不受黄金衔。还家未有置锥地，但免薏苡明珠谗。头颅过此可知矣，岁月飘忽追风帆。他年定约卜邻舍，屋茅为我先诛芟。吾言要践不可食，江水在此神其监。
﻿用时元瑜韵,金,王寂,古风,广平平昔心如铁，句法澄江湛秋月。地炉无火耸山肩，坐对梅花咀冰雪。是中何好有底怜，其乐自谓超三禅。想君曩岁客淮上，冻脚遍历溪桥边。见花辄饮醉即归，龙蛇挥扫争新奇。至今清梦时到旧游处，尚记幅巾直掇横筇枝。锦囊投我须鄙句，正似西子枉驾招东施。梅兮梅兮，尔今但有一夔足，世人未识本来之面目。寄谢无为老衲他日但过时，当为浮香主人留一宿。
﻿送刘彦美,金,王寂,古风,吾党之子来何独，妙年器宇非庸俗。初闻吾族尽穷窘，次以平安报脩竹。挑灯把酒操南音，似喜人声到空谷。翻然语别得无情，天涯况是平生熟。
﻿送人官满二首 其一 ,金,王寂,古风,朔风吹云雁程起，木叶萧萧落寒雨。先生官满游京华，扁舟欲发湘江渚。写诗饯别各尽觞，遥瞻蓬岛三千里。思君到日梅乱开，瑞雪花飞凤城里。
﻿送人官满二首 其二 ,金,王寂,古风,草堂新成长独吟，故人不来黄叶深。茶烟昼消倦扫榻，梅月夜冷慵调琴。我歌骊驹饯君酒，君出阳关伤我心。长江东去浮画鹢，怅望云树怀知音。
﻿题左阁使琼花后士像,金,王寂,古风,维扬琼花天下无，木犀避舍梅前驱。梁园移植有深意，要识姑射冰肌肤。绝品岂知神所寓，等閒未许京尘污。空烦腰鼓揭春雷，打彻梁州殊不顾。明年诏遣归故宫，玉蕊烂漫萦天风。香闻二十四桥外，热恼坐变清凉中。世閒无物那容久，一梦兵烟化乌有。无双亭上月依然，可怜空照传杯手。何人收取斤斧馀，栗玉其色差温如。三都赋客眼青白，叹惜流落潜欷歔。十袭珍藏咨国匠，寸龛为刻柔示像。祎翟煌煌玉座閒，想见岳渎来稽颡。岁时香火必躬亲，灵爽舍此依何人。酒胡贱役何足道，居士强名安得神。物理细思宁有閒，牺樽毋忽沟中断。不如涂樗社栎两不材，得尽天年保无患。
﻿谢王仲章惠淮马,金,王寂,古风,忆昔短衣精骑射，千金市马宁论价。寻春不惜锦障泥，归醉且无官长骂。一行作吏遭羁束，五斗红陈家不足。骅骝卖却买驽骀，夜龁空槽敢食粟。年来可惜穷到骨，奔走不暇黔吾突。天公更使我马殂，造物戏人无乃忽。闻君厩有江淮种，风入四蹄两耳耸。惠然见贶颇周急，幸免尘靴行决踵。投诗寄谢三叹息，羞涩倒囊无寸积。他年客路会相逢，小倩梦兰吾不惜。
﻿题刘德文乐轩,金,王寂,古风,君不见达官火色凌朝霞，传呼数里清堤沙。门人故吏听颐指，吹嘘一到枯生花。那知任重责亦重，朝服坐待晓鼓挝。撄鳞逆耳事可畏，四十未过两鬓华。又不见朱门钱痴豪且奢，氍毹按舞催筝琶。萍齑豆粥何足道，猩唇熊掌来咄嗟。那知中夜独不寐，百万计恐毫釐差。匹夫无罪死怀璧，何异犀象之角牙。人生快意在富贵，富贵尚尔馀何誇。刘君适意殆非此，其乐自谓真无涯。官閒事少忧患少，君恩饱暖及全家。寿亲馀沥沾宾友，教子尚有书五车。百年万事付杯酒，部伍鼓吹鸣池蛙。眼前识破两蛮触，胸次不置千褒斜。个中欢趣例如此，回首富贵谁能加。我今百指无定止，负舍却羡循墙蜗。思君清乐不可得，对此况味殊不佳。何时径往君家去，主孟莫厌煎盐茶。
﻿题中隐轩,金,王寂,古风,君不见严君平、梅子真，成都卜肆吴市门。万人如海一身隐，外听车马争驰奔。又不见介之推、屈大夫，绵山泽畔何区区。孤高与世自冰炭，甘焚就溺捐微躯。两公朝市大喧噪，二子山林更牢落。混俗变姓良自欺，卖身买名何太错。我则愿师白乐天，终身衮衮留司官。伏腊粗给忧患少，妻孥饱煖身心安。况有民社可行道，随分歌酒陶馀欢。经邦论道不我责，除书破贼非吾干。折腰束带莫耻五斗粟，犹胜元载胡椒八百斛。一朝事败竟赤族，嗟尔安得为孤犊。尘靴汗板莫厌时奔走，犹胜李斯相秦印如斗。一朝祸起遭鞭杻，却思上蔡牵黄狗。况知富贵不可求，侥求纵得终身忧。不如中隐轩中，日日醉倒不省万事休。
﻿自责,金,王寂,古风,逆风吹面朝连暮，蓬勃飞尘涨烟雾。前驺杳不辨西东，驻马临流不能渡。却寻山崦问津焉，山下野老方耕田。举鞭绝叫呼不得，俯首伛偻驱乌犍。可怜野老头如葆，龟手扶犁赤双脚。为言生理固须勤，盍避今朝风色恶。已而野老笑回头，我自家贫仰有秋。官人富贵年如此，胡不收身觅少休。我初无意聊相谑，不意此翁反见诮。莫嗔泷吏笑吾侬，自揣吾侬也堪笑。
﻿咏刘边画,金,王寂,古风,枯荷不禁风，水鸭行且饮。折苇半敧雪，鸂�相对寝。风雪意未已，寒气犹凛凛。屋煤昏细字，熟视仅可审。翰林前待诏，年过七十稔。想见宣政閒，纡朱给官廪。权门收短幅，轴玉囊古锦。纵非列神上，犹足入能品。丹青虽由学，精绝固天禀。蛟螭失江湖，鱼鲔初不淰。兰荪遭践履，生意羡葵荏。当年方得志，骄侈无乃甚。晚为口腹累，吮墨博凡饪。画工屹如堵，见此当敛衽。我欲与题跋，材非曹与沈。兴废姑置之，投床就高枕。
﻿咏水碓,金,王寂,古风,世人多机心，技巧变淳古。水碓谁始有，石臼而木杵。决流注其尾，尾抑首自举。其法如权衡，轻重司仰俯。浮沈刻漏箭，动息记里鼓。木牛转刍粟，摽弓殪貔虎。碾碓出一律，桔槔何足数。我昔居村落，升合给爨釜。晨吹课婢仆，茧足辞艰苦。是时此未识，自笑愚且鲁。细思乃诡道，抱瓮应不取。文公圬者传，信矣无浪语。食焉怠其事，殃祸尝因睹。耕锄沥汗血，犹水旱风雨。况尔饱无功，天意恐不与。
﻿燕,金,王寂,古风,平生便静今衰老，黄雀傍檐嫌啅噪。忽闻燕语绝可怜，亟出披衣任颠倒。呢喃似说经岁别，念我穷愁加慰劳。飞云轩在容借不，故里故园聊一到。不然为我达一信，问讯平安却相报。黎明与汝当远别，汝可低头听吾告。稻粱多处足罗网，闭口忍饥无抵冒。芹泥深垒要安稳，艾叶傥来休急躁。明年按部定经此，与汝相期永为好。临行叮嘱主人翁，千万莫将天物暴。
﻿龟研引,金,王寂,古风,材家瓦研伏灵龟，意谓天产非人为。足趺首尾如欲动，盖画八卦从庖牺。刳肠贮水濡毛锥，削背如砥磨玄圭。中边俯仰皆中规，十手对面宁容迟。得非匠氏中野观坏碑，揉泥想像得意生新奇。我知此物虽异制，其所由来非近世。陶泓乃祖尔苗裔，中表罗文尔其弟。何不捧玉堂阁老金莲底，夜草麻辞拜房魏。又不随春房场屋集计吏，衡石低昂较才艺。胡为流落沙漠之穷乡，何异越人章甫逐臭之都梁。苟不覆酱瓿，将支折脚之木床，惜也不为世用而令人悲伤。嗟予与汝兮，此生龃龉。虽欲自效兮，不知其所。明日启行，则吾将以佩刀易汝。径携以归要，注虫虾于环堵。砚兮砚兮，行当渡辽鼓枻于洪波。汝勿念枯鱼之过河。倏然踊跃兮，如陶壁之飞梭。回首眷眷兮，蹴蹋于蛟鼍。使予瞻望不及兮，涕泗滂沱。呜呼汝转弃予兮，予将如何。
﻿赋桃花,金,王寂,古风,江陵二月李花飞，安东三月花尚稀。春寒要勒开未得，枝上的砾团珠玑。秘壶满插犹嫌窄，红紫纷纷厌俗格。朝夕调护易新泉，约束不容纤手摘。缟裙练帨正可怜，遽尔玉减春风前。已恨色衰甘弃掷，桃花无赖斗芳妍。李被桃欺休懊恼，岂有先开不先老。桃花得意能几时，咫尺酴醾开更好。
﻿题画,金,王寂,古风,人间龙象风骨奇，癯者精悍老不疲。得非石林洪觉范，参寥佛印相追随。茶瓜却去香火冷，曦驭不转松阴迟。口钳未欲作诗债，坐隐聊尔逃禅痴。黑矜骤胜见颜色，白负少衄方低眉。宣州一著太容易，瓜葛争道真儿嬉。吾闻懒瓒有道者，寒涕不收从垂颐。又闻作止俱是病，况此念念倾人危。何如四脚棋盘一色子，一局展转无成亏。
﻿感怀,金,王寂,古风,前年守淮西，官府颇雄壮。园池通远近，亭榭分背向。炎方得春早，二月花已放。白红与青紫，夺目纷万状。得非造物者，为出无尽藏。朱樱结佳实，炫耀极一望。钱王锦绣树，金谷红步障。予时藉清阴，坐待佳月上。老妻劝我饮，稚子俨成行。长腰芦花白，宾厨荐新酿。肴核既狼藉，鲙炙庖夫饷。乌乌长短句，付与雪儿唱。眼花乱朱碧，世事齐得丧。儿童虽见诮，官守幸不旷。年来客辽海，黄尘没飞鞅。芳时因奔走，安得有佳况。一从出山谷，风色如挟纩。春归樱始华，生意未敷畅。冬藏苦冰雪，所幸今无恙。我将话南州，人或疑诞妄。绕枝三叹息，回首一悽怆。退坐想繁华，萧然觉神王。
﻿昭君怨 江行,金,王寂,词,一曲清江环碧。两岸萧萧芦荻。烟雨暗西山。有无间。有酒须当痛饮。百岁黄粱一枕。瞰莫放愁閒。上眉端。
﻿点绛唇 上太夫人寿,金,王寂,词,阿母瑶池，梦回风露青冥晓。六宫仪表。曹大家风好。满眼儿孙，大国金花诰。头如葆。未尝闻道。冷笑西河老。
﻿点绛唇 闺思,金,王寂,词,疏雨池塘，一番雨过香成阵。海榴红褪。燕语低相问。冰簟纱幮，玉骨凉生润。沉烟喷。日长人困。枕破斜红晕。
﻿菩萨蛮 春闺,金,王寂,词,回文锦字慇勤织。归鸿点破晴空碧。上尽最高楼。栏干曲曲愁。黄昏犹伫立。何处砧声急。强欲醉乌程。醒时月满庭。
﻿菩萨蛮,金,王寂,词,镇犀不动红炉窄。宿酲恼损金钗客。瑞鸭叆彫盘。白毫起鼻端。韩郎双鬓老。个里知音少。留取麝煤残。临鸾学远山。
﻿菩萨蛮 回文题扇图,金,王寂,词,碧空寒露松枝滴。滴枝松露寒空碧。山远抱溪湾。湾溪抱远山。竹疏横岸曲。曲岸横疏竹。寒鹭宿平滩。滩平宿鹭寒。
﻿采桑子 用司马才叔韵,金,王寂,词,西风吹破扬州梦，歇雨收云。密约深论。罗带香囊取次分。冷烟衰草长亭路，销黯离魂。羞对芳樽。刚道啼痕是酒痕。
﻿采桑子,金,王寂,词,马蹄如水朝天去，冷落朝云。心事休论。蘸甲从他酒百分。不须更听阳关彻，销尽冰魂。惆怅离樽。衣上馀香臂上痕。
﻿采桑子,金,王寂,词,十年尘土湖州梦，依旧相逢。眼约心同。空有灵犀一点通。寻春自恨来何暮，春事成空。懊恼东风。绿尽疏阴落尽红。评注（点击查看或隐藏评注）
﻿减字木兰花 送春,金,王寂,词,羽书催去。落絮飞花萦不住。湖上流莺。欲别频啼三两声。刘郎未到。辜负东风何草草。今度重来。不放桃花取次开。
﻿减字木兰花,金,王寂,词,髻罗双绾。滟滟修眸秋水剪。笑靥颦眉。无限閒愁总未知。虚檐月转。一曲未终肠已断。百斛明珠。买得樽前一醉无。
﻿减字木兰花,金,王寂,词,湖山明秀。豆蔻梢头春欲透。学画鸦儿。多少閒愁总未知。新声皓齿。恼损苏州狂刺史。一斛骊珠。许我樽前醉也无。
﻿酒泉子 夫人生朝,金,王寂,词,禊饮连宵，帘捲晓风香鸭喷，儿孙罗拜捧金荷。沸笙歌。赤霜袍软髻嵯峨。名在仙班应不老，人间岁月尽飞梭。奈君何。
﻿人月圆 再过真定赠蔡特夫,金,王寂,词,锦标彩鹢追行乐，管领镇阳春。而今重到，莺花应笑，老眼黄尘。凭君问舍彫丘侧，准拟乞閒身。北潭涨雨，西楼横月，藜杖纶巾。
﻿鹧鸪天,金,王寂,词,秋后亭皋木叶稀。霜前关塞雁南归。晓云散去山腰瘦，宿雨时来水面肥。吾老矣，久忘机。沙鸥相对不惊飞。柳溪父老应怜我，荒却溪南旧钓矶。
﻿鹧鸪天,金,王寂,词,千顷玻璃锦绣堆。弄妆人对影徘徊。香薰木麝芳姿瘦，酒晕朝霞笑脸开。娇倚扇，醉翻杯。莫随云雨下阳台。平生老子风流惯，消得冰魂入梦来。
﻿南乡子 并引,金,王寂,词,绰约玉为肌。宫额娇黄浅更宜。京洛风尘无远韵，心期。只有多情驿使知。翠羽剪春衣。林下风神固亦奇。辛苦半生谁挂齿，颦眉。似怨东君著子迟。
﻿醉落魄 叹世,金,王寂,词,百年旋磨。等閒事莫教眉锁。功名画饼相谩我。冷煖人情，都在这些个。璠玙不怕经三火。莲花未信淤泥涴。而今笑看浮生破。禅榻茶烟，随分与他过。
﻿一剪梅 蔡州作,金,王寂,词,悬瓠城高百尺楼。荒烟村落，疏雨汀洲。天涯南去更无州。坐看儿童，蛮语吴讴。过尽宾鸿过尽秋。归期杳杳，归计悠悠。栏干凭遍不胜愁。汝水多情，却解东流。
﻿渔家傲 夫人生朝,金,王寂,词,前日河梁修禊罢。閒庭未拆秋千架。萱草堂深飞寿斝。香满把。綵衣兰玉森如画。海上麻姑亲命驾。玄霜乞得宜春夏。快约伯鸾冠早挂。筠窗下。团栾共说无生话。
﻿渔家傲 瑞香,金,王寂,词,岩秀不随桃李伴。国香未许幽兰换。小睡最宜醒鼻观。檐月转。紫云娘拥青罗扇。半世庐山清梦断。天涯邂逅春风面。茗碗不来羞自荐。空恋恋。野芹炙背谁能献。
﻿踏莎行 元旦,金,王寂,词,爆竹庭前，树桃门右。香汤□浴罢，五更后。高烧银烛，瑞烟喷金兽。萱堂次第、了相为寿。改岁宜新、应时纳祐。从今诸事愿、胜如旧。人生强健，喜一年入手。休辞最后、饮酴酥酒。
﻿感皇恩 漫兴,金,王寂,词,天地一浮萍，人生如寄。画饼功名竟何益。百年浑醉，三万六千而已。过了一日也，无一日。韶颜暗改，良辰易失。丝竹杯盘但随意。酴醾赏罢，更向牡丹丛里。戴花连夜饮，花前睡。
﻿感皇恩 有赠,金,王寂,词,宝髻绾双螺，蹙金罗抹。红袖珍珠臂鞲匝。十三弦上，小小剥葱银甲。阳关三叠遍，花十八。雁行历历，莺声恰恰。洗尽歌腔旧讴哑。坐中狂客，不觉琉璃杯滑。缠头莫惜与，金钗插。
﻿望月婆罗门引 怀古,金,王寂,词,笑谈樽俎，坐中惊叹谪仙人。乌丝落笔如神。唤起小鬟风味，学按古阳春。对琼枝璧月，朝暮长新。宦萍此身，叹别后、迹俱陈。独有芳温一念，红泪罗巾。凭谁妙手，为写寄、崔徽一幅真。聊慰我、老眼黄尘。
﻿望月婆罗门引 元夕,金,王寂,词,小寒料峭，一番春意换年芳。蛾儿雪柳风光。开尽星桥铁锁，平地泻银潢。记当时行乐，年少如狂。宦游异乡。对节物、只堪伤。冷落谯楼淡月，燕寝馀香。快呼伯雅，要洗我、穷愁九曲肠。休更问、勋业行藏。
﻿蓦山溪 退食感怀,金,王寂,词,山城块坐，空吊朋侪影。挝鼓放衙休，悄无人、日长门静。折腰五斗，所得不偿劳，松暗老，菊都荒，谁为开三径。及瓜不代，归计浑无定。羁客奈愁何，尽消除、诗魔酒圣。儿童蛮语，生怕闰黄杨，争左角，梦南柯，万事从今省。
﻿洞仙歌 自为寿,金,王寂,词,先生老矣，饱阅人间世。磨衲簪缨等游戏。趁馀生强健、好赋归欤，收拾个，经卷药炉活计。辟寒金剪碎，漉蚁浮香，恰近重阳好天气。有荆钗举案、綵服儿嬉，随分地、且贵人生适意。也不愿、堆金数中书，愿岁岁今朝、对花沉醉。
﻿水调歌头 上南京留守,金,王寂,词,圣世贤公子，符节镇名邦。褰帷一见丰表，无语已心降。永日风流高会，佳夕文字清欢，香雾湿兰釭。四坐皆豪逸，一饮百空缸。指呼閒，谈笑里，镇淮江。平安千里烽燧，卧听报云窗。高帝无忧西顾，姬公累接东征，勋业世无双。行捧紫泥诏，归拥碧油幢。
﻿水调歌头 木芙蓉并引,金,王寂,词,岸柳飘疏翠，篱菊减幽香。蝶愁蜂懒无赖，冷落过重阳。应为百花开尽，天公著意留与，尤物殿秋光。霁月炯疏影，晨露浥红妆。奈无情，风共雨，送新霜。嫁晚还惊衰早，容易度年芳。祗恐韶颜难驻，拟倩丹青写照，谁唤剑南昌。我亦伤流落，老泪不成行。
﻿红袖扶 酌酒,金,王寂,词,风拂冰檐，镇犀动、翠帘珠箔。秘壶暖，宫黄破萼。宝薰闲却。玻瓈瓮头，漉雪擘新橙，秀色浮杯杓。双蛾小，骊珠一串，梁尘惊落。俗事何时了，便可束置之高阁。笑半纸功名，何物被人拘缚。青春等閒背我，趁良时，莫惜追行乐。玉山倒，从教唤起，红袖扶著。
﻿大江东去 吊舍弟,金,王寂,词,长堤千里，过睢阳，隐约江山如故。忆昔斑衣为寿日，伯仲埙篪歌舞。博胜香囊，笑争瓜葛，膝上王文度。西城南浦，月明扶醉归路。重来华发苍颜，故人应怪我，平生羁旅。仲也风流今已矣，俯仰人閒今古。阏伯层台，六王双庙，尽是经行处。感时怀旧，一襟清泪如雨。
﻿大江东去 美人,金,王寂,词,破瓜年纪，黛螺垂双髻，珍珠罗抹。娅姹吴音娇滴滴，风里啼莺声怯。飞燕精神，惊鸿标致，初按梁州彻。舞裙微褪，汗香融透春雪。少陵词客多情，当年曾烂赏，湖州风月。自恨寻春来已暮，子满芳枝空结。湘佩轻抛，韩香偷许，空想凌波袜。章台杨柳，可堪容易攀折。
﻿大江东去,金,王寂,词,芳姿蕙态，笑人閒脂粉，寻常红白。大抵风流天也惜，赋与梅魂兰魄。袁相名姝，谢家尤物，缥缈真仙格。朝来酒恶，可人一笑冰释。韩郎老矣情怀，鬓丝禅榻，花落茶烟湿。心字慇勤通一线，千劫消磨不得。被底春温，樽前风味，回首伤春客。却愁云散，等閒好梦难觅。
﻿瑞鹤仙 上高节度寿,金,王寂,词,辕门初射戟。看气压群雄，虹飞千尺。青云试长翮。拥牙旗金甲，掀髯横策。威行蛮貊。令万卒、纵横坐画。荡淮夷、献凯归来，斗印命之方伯。赫赫。功名天壤，历事三朝，许身忠赤。寒陂湛碧。容卿辈，几千百。看皇家图旧，紫泥催去，莫忘樽前老客。愿年年、满把黄花，寿君大白。
﻿赠李彦猷郭伯达二首 其一 ,金,王寂,六言诗,才气无双家世，中朝第一名俦。茂蔼登龙士誉，醉挥倚马词头。南郑囊封倜傥，西昆诗律深幽。自古卜邻识面，与君正合交游。
﻿赠李彦猷郭伯达二首 其二 ,金,王寂,六言诗,豪气从来角出，雄文未易肩俦。学骥翻输牛后，点蝇误失龙头。经火初惊玉美，饮风久识兰幽。他日相期林下，幅巾与赤松游。
﻿题扇,金,王寂,六言诗,荷柄犹擎宿露，荻花已著秋霜。寄语浣纱游女，莫惊溪上鸳鸯。
﻿问主僧,金,王寂,六言诗,心动万缘飞絮，心安一念如冰。过去未来见在，待将那个心澄。
﻿无题,金,王寂,句,生涯贫到骨，家具少于车。
﻿留别郭熙民,金,王寂,句,五年风雪黄州闰，万里关河渭水秋。
﻿卢植墓,金,王寂,句,南台故址今颓然，汉卢植墓疑相传。
﻿维摩像赞 其一 ,金,王寂,赞,不悟维摩其病，却将天女相猜。要识本来面目，化身金粟如来。
﻿维摩像赞 其二 ,金,王寂,赞,登玉座馀半席，香积饭惟一杯。可笑曼殊空利，区区却为食来。
﻿王右辖许送酒久而不到以诗戏之,金,王启,七言律诗,燕酒名高四海传，兵厨许送已经年。青看竹叶应犹浅，红比榴花恐更鲜。枕上未消司马渴，车前空堕汝阳涎。不如便约开东閤，一看长鲸吸百川。
﻿小重山 予可自解�霜脂粉也,金,王予可,词,宝榭帘钩捲月窗。缕衣金样褪、汎馀香。卿卿荣耀宠恩光。三竿日、颦翠楚山长。螺髻戛浮觞。凤奁尘莹恨、浥�霜。卖珠楼外串离肠。春残梦、今夜拟高唐。
﻿乌子秀自左司员外郎左迁上京幕官,金,王翛,七言绝句,楚山白玉点蝇头，正坐胸中有九流。同部吏郎皆五马，不知山鬼解揶揄。
﻿软翻鞋 谢人助缘,金,王处一,古风,清信出宽怀。都莫乱参猜。累蒙施惠宴重开。又无百回奉，相酬赛，春深去，夏归来。斋会好编排。增福更消灾。始终如一不生乖。守无为清净，真功满，离尘世，赴蓬莱。
﻿谢师恩,金,王处一,古风,随缘顺化行方便。岂敢微生倦。唯望英豪皆向善。遵崇内教，外施洪行，各把顽心炼。两肩童子相攀恋。报应头头显。家道兴隆多喜宴。同跻福寿，永除灾障，勿昧修真愿。
﻿谢师恩,金,王处一,古风,谢师提挈沉沦外。生死难交代。不堕轮回超法界。诸天运度，化生无相，一点圆明在。荡摇浮世常安泰。闲把琼芝采。护法君威力大。流铃掷火，扫尘千里，屏尽诸魔害。
﻿谢师恩,金,王处一,古风,保身功德须圆满。认取元初面。早把前程同了干。三田运度，二仪交泰，上下光明贯。知音推举相邀唤。此理诚幽远。皆作天元真法眷。神超云外，更留名姓，记在丹霞观。
﻿谢师恩 李悟真索,金,王处一,古风,大都七宝真如体。不可空抛弃。玉藏常收无根水。纯阳锻炼，滴成珠露，变化真祥瑞。三般妙物腾空戏。雪暖金花丽。无色神容方显异。鸾骖凤驾，一升霄汉，占断清凉位。
﻿谢师恩 前后带喝马一声,金,王处一,古风,就中偏许同音耗。一例谁能晓。有个人人灵复俏。攒星步斗，暗符颠倒。金书报。升降朝元道。碧虚仙眷重迁号。方喜圆明了。皓月堂前天风扫。晴空来往，我从玄教。仙无老。超越蓬莱岛。
﻿谢师恩 其一 文登丹霞观二首,金,王处一,古风,市民官吏同兴观。立志皆无倦。起建丹霞功不浅。修真修浩，绝除贪爱，一点重明显。混元三界光辉满。了了登云汉。下拔存亡都著岸。施弘正道，永超无碍，有个灵童唤。
﻿谢师恩 其二 赠众道友二首,金,王处一,古风,玉阳一遇疑云断。不落升沉绊。试问青州云侣伴。俱怀妙用，每持斋施，步步心香爨。福星空外明昭焕。应化真无乱。宝璧瑶花通内观。金丹结就，紫书来诏，指日登云汉。
﻿谢师恩 请观额度牒,金,王处一,古风,须知尘世光阴短。当种福兴仙观。浩劫长存功德案。添名注寿，补还愆过，出了阴司管。庆云缭绕恩无断。霞友云朋唤。共赏仙花香烂熳。流霞泛饮，醉归何处，宴息蓬莱馆。
﻿谢师恩 答皇亲见召,金,王处一,古风,三冬凛冽彤云布。六出飘飞絮。地冻天寒难进步。满途冰雪，唤回童稚，且向茅庵住。贵州大醮无推诉。必要功圆聚。远逝新亡皆济度。加持妙道，展舒云宴，一会朝元去。
﻿谢师恩 赠皇亲四官人,金,王处一,古风,出尘同结逍遥伴。更不争长短。自有元初真容面。增延福寿，妙通玄奥，品位重迁换。静调龙虎常交战。灵宝攒心转。四大光明同一炼。升烟降雾，电驰雷震，瞥地神童现。
﻿谢师恩 赠福山县仁寿保善众,金,王处一,古风,福山仁寿堪予羡。各各施方便。感得天公垂照管。迁恩布德，灭衍消过，福禄随年转。搜真去假心无变。渐渐通修炼。俱得拿云亲手段。先亡往逝，尽令超度，满却平生愿。
﻿谢师恩 赠赣榆善众,金,王处一,古风,神光欲列真仙法，道德休轻弃。默养玄珠无玷颣。五般光彩，一轮圆相，见了生惭愧。两条玉路分天地。个内呈嘉瑞。跃入云霄朝玉帝。永无生灭，到兹方契，般若经中偈。
﻿谢师恩 警俗回心,金,王处一,古风,好儿好女心头气。生死难相替。不测无常先到你。皮囊臭烂，骨骸分散，空惹冤家泪。悟来不使心猿戏。慧剑磨教利。六贼三尸都趁离。炎炎紫焰，载搬丹宝，上献三清帝。
﻿一枝花 药方,金,王处一,词,普劝门中友。妙药时人有。先师亲说下，与君修。一味真心，系缚休教走。柔弱为引子，低下服之，论甚食前食后。大忌气财并色酒。闹处稀开口。忘情恩爱断，罢忧愁。依方修合，更不伤怀袖。谨服三五载，返老还童，管得长生不朽。
﻿木兰花慢 赣榆县诸王村三殿庙黄箓醮罢作,金,王处一,词,恣逍遥豁畅，乃容膝小金山。用妙力加持，兴洪大醮，真圣临坛。恩光遍施下界，救存亡、离苦列仙班。明贯从容法体，宴居一味萧闲。回还诱演幽深，将内外事都删。聚五蕴清凉，天宁地静，撞破三关。皇天助弘大道，度群生、万类不为难。指日金书诏下，永辞俗海尘寰。
﻿归朝欢,金,王处一,词,四大圆光攒一簇。明月清风开慧目。法身养就道根芽，仙童身执天花竹。会弹弦外曲。本性莹若荆山玉。乐真欢、闲吟碧洞，闪出祥烟绿。苦尽甘来天赐禄。日月交宫真反覆。无中别有好家风，免投胎舍重捞漉。性灯常照烛。应化太虚通纯熟。个灵明、包罗万象，出离生死辱。
﻿归朝欢,金,王处一,词,羽盖霓旌满空簇。暗合朝元真数目。逍遥自在乐真欢，何须一派喧丝竹。洞仙歌雅曲。佩环时响清韵玉。做奢华、琼浆玉醴，不让金杯绿。宴罢高真重赐禄。从此灵明无盖覆。回嗟尘世谩贪饕，皆将根本成波漉。不知昏性烛。盖因那边光景熟。怎超升、复投幽暗，刬地遭凌辱。
﻿归朝欢,金,王处一,词,玉姹金婴围绕簇。玉蕊金莲清骨目。金光笼罩玉鳞龙，玉泉浇灌金棱竹。玉锋鸣胜曲。玉楼金殿金间玉。玉金交、玉炉金鼎，焰迸青黄缘。玉饭金浆非世禄。玉兔金乌常往覆。玉山玉海玉乾坤，玉人玉性无淋漉。玉蟾明匪烛。玉乌蟠桃仙果熟。玉京丹、玉阳服了，不被诸仙辱。
﻿归朝欢,金,王处一,词,无限神光常围簇。瑞霭祥云盈满目。青鸾赤凤舞仙宫。不投尘世栖凡竹。性珠明九曲。静中炼金并炼玉。做生涯、坐观浮世，几度黄河绿。天女天男天衣禄。仙语仙言仙禀覆。谢天谢地谢神祗，免教玉性拖泥漉。圣真常照烛。不亏功行丹渐熟。透晴空、太玄之外，无宠还无辱。
﻿归朝欢 继古韵五首,金,王处一,词,业尽神生光一簇。颐养长生真面目。心目还似月当天，神清有若风摇竹。醉唱仙部曲。更令般载瑶台玉。透昆宫、星坛月殿，日射喷红绿。不向人间贪福禄。时得诸天常整覆。五方霞彩结成雯，洪波里面金丸漉。灿烂明胜烛。七宝九宫光透熟。转玲珑、刀圭入腹。不论惊荣辱。
﻿江城子 投真,金,王处一,词,本源真性静寥寥。任飘飘。恣逍遥。便是虚空，天外显灵苗。独乐闲闲无彼我，呼皓彩，吸清飙。青莲池上瑞光摇。赴层霄。玉名标。慧剑挥空，除怪斩群妖。开阐古今清净道，洪普济，法轮桥。
﻿江城子 进道,金,王处一,词,神光涌涌透穹苍。凑灵阳。悟真常。般运三车，都会聚明堂。撞过天门归紫府，无衰老，免危亡。寄身浮世效风狂。性芬芳。骨坚刚。了了圆成，不假暗遮藏。八表飞腾无挂碍，随万物，显圆方。
﻿江城子 述怀,金,王处一,词,青天为被地为毡。覆灵源。照心田。玉汞金铅。两脉吐流泉。自是道芽横碧汉，频浇灌，再新鲜。云朋霞友暗相传。意绵绵。运胎仙。密锁玄关。光透九重天。丹就万神齐庆贺，真灵性，复朝元。
﻿行香子,金,王处一,词,一点圆光，妙洞真香。恣逍遥、三界行香。冲和道体，浩瀚天香。得大良因，长生果，性灵香。清净仙香。无价名香。遇清朝、远近钦香。太平逸乐，花卉偏香。愿大功成，朝元去，满空香。
﻿苏幕遮,金,王处一,词,白莲池，金液沼。龙戏明珠，紫雾常围绕。虎撞群羊山下闹。惊起白牛，九曲江边跳。赤鸾飞，朱凤啸。海底婴儿，抱定龟蛇笑。长就黄芽通节要。阴里生阳，几个人知道。
﻿苏幕遮,金,王处一,词,做修行，须体究。把握灵源，莫遣丹砂漏。此个功夫世罕有。内得神全，外得身长寿。辨冲和，明交媾。玉液琼浆，吞咽三光秀。上下循环通九九。撞过天门，永作烟霞友。
﻿行香子 劝人改恶迁善,金,王处一,词,欲躲灾凶。心喜颜红。把般般、万事休穷。当持净念，钦慕玄风。每乐真欢，搜真趣，悟真空。朗月当胸。照破邪踪。有云朋、霞侣相逢。同超法界，共返仙宫。礼大罗尊，诸天圣，玉虚宗。
﻿行香子 劝修炼三首,金,王处一,词,识三田，通八脉。九转光明，一点无尘隔。放荡真慈通杳默。灵芽搬载青黄白。透昆宫，仙桂宅。迸出神珠，空外呈红赫。奉劝尘寰寄宿客。早早收心，了取真功德。
﻿行香子 劝徐老奉善,金,王处一,词,苦海茫茫。深可悲伤。个风风、稍悟真常。衣冠不整，俗业消亡。乃了真功，忘彼我，没参详。身入圆光。宝现嘉祥。瑞烟笼、七朵莲芳。重开玉蕊，复结银霜。透太虚中，无衰老，永清凉。
﻿苏幕遮,金,王处一,词,遇行缘，逢知友。法水浇心，滴滴灵明透。收在炉中无外走。二气升腾，颠倒祥辉凑。贯泥丸，通肘后。昼夜慇勤，不许纤毫漏。夺得玄珠呈好手。云步青霄，大道方成就。
﻿行香子 谢圣水会众,金,王处一,词,独倚蓬门，作个行香。赞虚无、道德清凉。穿金透石，空外呈祥。便饮刀圭，添丹鼎，鍊真阳。廓散长空，得遇仙方。谢诸公、颁赐衣粮。重开道宴，补惜灵光。自享遐龄，增福慧，远悲伤。
﻿行香子 遇师,金,王处一,词,定八年间，得遇重阳。感真慈、诀破心王。清中诱化，静里斟量。见紫霞生，祥风至，聚云光。抱一无离，应物圆方。唤东牟、得道婴郎。丹成果满，披挂霓裳。便风三清，朝玉帝，曾行香。
﻿行香子 其一 谢公主惠香二首,金,王处一,词,悚息回惶。广启心香。谢清颁、檀髓沉香。金炉篆起，法界飘香。献玉虚尊，诸天帝，普闻香。仰祝吾皇。稽首焚香。赞金枝、玉叶馨香。一人布德，万国传香。显本来真，元初性，自然香。
﻿行香子 赠不语王哥,金,王处一,词,真乐闲闲。口过删删。养冲和、屏荡愚顽。圆融法性，复变童颜。便出三乘，超十地，不为难。五彩回环。烹鍊金丹。看仙炉、虎绕龙蟠。阴阳数足，撞透天关。就蹑祥云，朝元去，列仙班。
﻿行香子 赠莱州刘小童,金,王处一,词,无相容光。莫放飘飏。散玄珠、宝颗真祥。随情流转，定落空亡。更道难成，功难就，业难当。处志精诚，把握阴阳。遍灵宫、宝殿行香。金童作对，玉女成行。得五门开，双关透，出昆冈。
﻿行香子 赠滨州小胡,金,王处一,词,有个真方。谁肯承当。聚烟霞、馥郁清凉。充盈法体，补益神光。定本根源，无生忍，返嘉祥。元气充餐，渴饮霞浆。混玄精、与道为常。碧莲自绽，琼萼芬芳。结紫金丹，清真果，满穹苍。
﻿苏幕遮,金,王处一,词,说修行，蒙见许。端的回心，恋甚妻儿女。好汉不教人数赋。苦海奔波，觅个前程路。脱尘寰，出幽府。七祖先亡，救拔升云步。既没轮回真渐悟。行满功成，决应三清举。
﻿沁园春,金,王处一,词,元禀仙胎，隐七岁玄光混太阳。感东华真迹，飘空垂顾，悟人间世梦，复遇重阳。密叩玄关，潜施高论，皓月清风炼一阳。神丹结，继璇玑斡运，羽化清阳。欣欣舞拜纯阳。又虚妙天师同正阳。命海蟾引进旌阳。元妙古任安，尹喜关令丹阳。大道横施，驱云天下，绝荡冤魔显玉阳。诸仙会，讲无生天理，空外真阳。
﻿苏幕遮 丹阳祠堂,金,王处一,词,彦明姜，钟子政。文举先生，三友于中省。各发丹诚用得正。助阐玄门，转化昌阳境。玉阳王，为袖领。外诱诸公，结果全真行。工匠同流须至敬。感动扶风，专向蓬莱等。
﻿苏幕遮 劝休网罟,金,王处一,词,我生来，元怕死。固蒂深根，方证长生位。一切含灵无稍异。普愿安全，此是天公意。运慈悲，呈雅瑞。赫赫云霞，万道祥光起。三界高真兴法喜。祐护人人，各各无灾沴。
﻿苏幕遮 劝迷途,金,王处一,词,叹迷人，如大醉。敢使机谋，争眼谩天地。杀盗邪淫咒神理。一向无知，不顾临时罪。气归空，形委废。性识区区，走入幽牢里。无限冤魂谁放你。鞭棒随身。蛇狗争吞噬。
﻿苏幕遮 劝船户,金,王处一,词,劝诸公，当发誓。网罟休施，善处寻生计。自有神明照察你。福寿重增，别享甘甜味。得真欢，除浊秽。一性圆明，万法都捐弃。静看灵源生雅致。返老还童，占断清凉地。
﻿苏幕遮 宁海赵信武索,金,王处一,词,五明宫，三光照。八脉婴儿，九转通玄妙。七宝林中常舞跳。十地玲珑，一个真欢笑。杳冥冥，冥杳杳。今古诸仙，永永同相召。外道天魔都未晓。方喜圆成，了了还重了。
﻿苏幕遮 示李梁张三人,金,王处一,词,李张梁，听少告。休恁踌躇，纵得心颠倒。每恨玉阳无答报。似此修行，何日归蓬岛。大唐僧，九度老。万种难辛，一志终须到。东进佛经弘释教。相契如来，证果真常道。
﻿苏幕遮 述怀,金,王处一,词,我风狂，真九百。豁荡乾坤，爽气犹嫌窄。大道通融非有隔。地静天清，寸步轻轻蓦。晚云收，秋月白。万象参罗，灿灿流清色。休道东牟无羽客。妙用玄机，得得真常得。
﻿苏幕遮 姜钟二公法名,金,王处一,词,钟守中，姜守静。接引丹阳，济度诸灵性。志恳心坚人尽敬。远近闻风，一布钦真圣。到如今，谁复听。工匠艰难，倒把锋芒骋。多少良材皆弃屏。先要交钱，不敢违他命。
﻿苏幕遮 诫道人相争,金,王处一,词,出家儿，须决断。自己搜寻，不论他人短。性命休令尘惹绊。谨谨修持，独把顽心炼。养冲和，神不乱。点滴灵砂，搬载登云汉。玉姹金婴呈手段。无作无为，物外真空伴。
﻿苏幕遮 徐公问因果,金,王处一,词,守灵芽，搬瑞果。七宝金莲，应结长生果。无作无为成道果。出离凡笼，决证真仙果。老来修，难成果。透漏真元，败坏祇园果。拍手空回没因果。譬似无常，速鍊全真果。
﻿苏幕遮 请丹阳法体往西关,金,王处一,词,叹乖夫，违正道。巧使机谋，谗佞奸邪狡。败坏宗风无处告。破镜鸱鸢，和我难分晓。到如今召集，谁敢保。密里藏砒，反辱全真教。东海西秦皆被恼。曹贾莱为，须有天神报。
﻿青玉案 初宣作,金,王处一,词,奉宣请住天长观。圣语何曾断。特赐恩童为管伴。随机赏宴。百端严备，举上云霞唤。玉楼金殿空中满。万象相交贯。一颗明珠光灿烂。瑶池仙会，万神都聚，永永居霄汉。
﻿青玉案 诏赴太清宫普天醮作,金,王处一,词,上天容许清贫汉。随处香风散。万祸千灾真不乱。宁心行教，普开心月，了悟回光看。太清宫下重游玩。万事俱无绊。仰答皇恩酬本愿。逍遥回步，密州安化，复隐元居观。
﻿青玉案 第三宣作,金,王处一,词,自从得遇真空伴。独把顽心锻。现出天如青玉案。神宫起火，内丹光满。了性真无乱。三宣赐紫天长观。一阐清风岸。扫荡妖灵无打算。十方三界，化生清净，天外无拘管。
﻿神光灿,金,王处一,词,石中隐玉，蚌内藏珠，须凭匠手功夫。里面真光，显现恰似元初。欲要明心识性，把般般、打破空虚。清净处，见天如玉案，秋夜蟾孤。自是十方明彻，握阴阳枢要，尘垢难拘。古往达人，因此妙入无馀。论甚千枝万叶，与儒门、释道同居。常归一，证圆成了了，得赴仙都。
﻿望蓬莱 示门人,金,王处一,词,修真子，物外细搜求。既得出家须惜福，各增功行度春秋。诸事一齐休。持内照，心月按云头。二物冲融成大药，三关流转旋添抽。元海把根收。
﻿望蓬莱 述怀,金,王处一,词,天之道，妙用不虚传。一点生成法性，二仪炼就出尘仙。随步结金莲。明了了，颠倒显根源。四大扶持真水火，五光照彻九重天。七祖尽朝元。
﻿望蓬莱 寄朝元公,金,王处一,词,朝元子，偏共道相亲。宿契良因今日现，未来妙果再铺陈。日日转清新。通造化，空外走蟾轮。认正本来清净主，瑶台阆苑四时春。方称个中人。
﻿望蓬莱 赠小童,金,王处一,词,诸童稚，谨意学文章。万事不令心散乱，忘情缄口养和光。开悟内丹方。添清爽，一性转温良。大抵儒风并道理，若能运用两无妨。了了赴仙乡。
﻿满庭芳,金,王处一,词,丹灶为冈，清洋蟠绕，昔居王远家庄。八山耸翠，四水聚贤良。五彩祥云覆罩，三天上、仙韵琅琅。金童报，九霄传送，无外我容光。空生初请问，真如善应，大法空王。演苦空般若，左右圆方。立教分乘引度，通十地、诸圣藏岁。虚空里，希夷大道，洗劫永无疆。
﻿满庭芳,金,王处一,词,海郡行缘，赣榆阐化，良因复显诸王。谨修黄箓，特地召嘉祥。万里云收雾卷，微风息、灯烛荧煌。星坛上，步虚声举，月下正悠扬。频频施拜跪，虔诚仰彻，列圣闻香。降无边恩惠，普救存亡。从此皆成快乐，离阴府、升上天堂。开云宴，保生接寿，齐唱满庭芳。
﻿满庭芳,金,王处一,词,龙转西江，金光摇曳，踊身飞上穹苍。兴云吐雾，威力大施张。槁稼俄逢饱雨，人心尽、欣喜洋洋。将何喻，如收瑞宝，恰似到仙乡。真阳胜朗耀，虚无象外，剔现容光。住混元三界，永劫无央。深荷三清降福，为东南、云海行香。休言破，太平随喜，以道证真常。
﻿满庭芳,金,王处一,词,彭李刘哥，三人一志，能和满县知交。宁心效力，相助各坚牢。今日文山去也，设贫会、无论卑高。严冬苦，迎风冒雪，认取莫辞劳。搬柴并运水，依时救济，粒米休抛。禀合堂高意，宠辱含包。灭火须凭法忍，除阴鬼、全仗禅刀。真阳动，烹金鍊玉，永永列仙曹。
﻿满庭芳,金,王处一,词,诏赴天长，敕修堂宇，道弘一布归真。我师玄化，谭马并加恩。七朵金莲显异，清朝喜、优渥惟新。重宣至，车乘驷马，祝谢圣明君。皆成诸法会，亲王宰职，里外忠臣。遇太平真乐，道德洪因。更望参玄众友，遵三教、千古同欣。齐回向，吾皇万寿，永永御枫宸。
﻿满庭芳,金,王处一,词,暂别东牟，西游登郡。万灵遥列金乡。无穷仙眷，空外总呈祥。休道蓬莱路远，诸真圣、都会芝阳。星坛下，凉天静夜，云宴礼虚皇。十方同法会，丹诚对圣，出罪行香。度九幽离苦，悉睹三光。见在俱蒙福祐，沾甘露、同免灾殃。逍遥乐，圆坛罢散，齐唱满庭芳。
﻿满庭芳,金,王处一,词,心爇真香，神排妙供，满空遥送丹方。收藏灵宝，嘉瑞自呈祥。一点穿联浩动，两仪内、反复阴阳。全真乐，团团性月，光散满空香。搜详玄妙理，根源无漏，道德芬芳。聚神砂玉液，无致倾亡。结果真仙妙道，超三界、无极清凉。全家悟，颐神养浩，皆得到蓬庄。
﻿满庭芳,金,王处一,词,的祖纯阳，随时显异，密传师父仙宗。重阳悯化，遗教马扶风。斡运玄机顺应，真功就、三界圆融。垂光降，亡灵济度，都在碧霄中。诸公还悟解，顿抛俗海，体道皆同。聚玄珠丹宝，返老还童。定是超凡入圣，腾云外、光满山东。真无妄，汞成九转，直赴大罗宫。
﻿满庭芳 上京刘朝真索,金,王处一,词,四大容仪，三田灵秀，炼成九转丹砂。虚无自在，以道作生涯。净土祥光瑞彩，玲珑贯、天外烟霞。冲和处，乌飞兔走，同运紫河车。真仙开妙趣，菩提佛果，一理无差。指玉清境界，此际何赊。伫听金书紫诏，人间事、元没交加。当归去，庆霄高会，风景向谁夸。
﻿满庭芳 中夼于大郎索,金,王处一,词,一点灵光，无中显现，太平高步烟霞。清风皓月，流注玉京砂。五气三元结秀，升腾处、云辂交加。蓬瀛会，瑞光缥渺，盈座散香花。堪誇真妙用，仙丹一粒，洞焕东华。满太虚寥廓，清境无涯。认得元初至性，因修鍊、清净根芽。圆成也，玉蟾影里，稳赴大罗家。
﻿满庭芳 住铁查山云光洞作,金,王处一,词,俯视沧溟，屏山掩映，万重松桧森然。金波滚滚，云锁翠峰巅。书对清光浩渺，更阑显、月印新鲜。圆明聚，红霞影里，捧出洞中仙。无初真面目，如今了了，高卧云轩。为丹炉无漏，颐养三千。圣祖垂光下降，诸天举、婴子朝元。功成也，金书紫诏，常在玉皇前。
﻿满庭芳 抄化孤魂经纸,金,王处一,词,杳杳穷魂，冥冥长夜，沉沉莫辨年龄。全无知识，何处问亲情。一自飘零浩散，空愁苦、宁得超升。同垂救，巡门拜覆，乞纸复抄经。明公宜省察，慈悲愿广，福利咸增。感三天诸圣。悉副微诚。火翳翻为莲沼，恩光射、枯骨回灵。皆遭遇，永除愆过，悉得悟圆明。
﻿满庭芳 述怀,金,王处一,词,苦海奔波，荆山劳役，欲救宝璧嘉祥。周而复始，瞥地悟真常。两凑玄关运度，升灵曜、飞出扶桑。回光看，璇玑万象，一一现明堂。人还穷此理，尘缘悉屏，世梦都忘。觉身心和畅，无限清凉。万化收归鼎内，红光迸、丹熟馨香。吞服了，还童返老，出自满庭芳。
﻿满庭芳 赞丹阳公,金,王处一,词,久宦东牟，清门高广，自然别有行藏。吕真遗训，一指遇重阳。拂袖西秦顺化，真功就、复返吾乡。朝元去，回颜换质，处处显嘉祥。昌阳留异迹，普天设教，劝爇心香。得灵源开悟，独处清凉。宝鼎丹成九转，明颠倒、返照回光。同成道，称扬盛德，呈上满庭芳。
﻿满庭芳 赠广陵镇散人,金,王处一,词,圣诀仙方，玄机玄理，无文口口相传。幸蒙师诲，说破未生前。默把周天斡运，见参罗、万象推迁。成造化，真龙真虎，真汞与真铅。黄庭交会处，五行颠倒，八卦穿连。仗玉炉金鼎，巨火烹煎。九转功夫数足，丹成也、阴尽阳全。长生道，非遥非近，非缺亦非圆。
﻿满庭芳 赠出家,金,王处一,词,厌贵辞荣，甘贫慕道，谦和柔弱行藏。通真内鍊。随步变清凉。一点灵空顿晓，明显现、千古嘉祥。因缘济，玉阳自此，同保见重阳。心香通内外，氤氲遍彻，三界十方。感大罗仙众，俯降恩光。总救九玄七祖，离幽夜、高赴仙乡。天元会，万神庆悦，齐唱满庭芳。
﻿满庭芳 赠出家众,金,王处一,词,米麦精华，冲和恬淡，自然造化成神。无生妙道，迤逦变良因。既得长生久视，明颠倒、月伴风邻。先师教，颐真了性，富国更安民。清新腾朗耀，天威扫荡，馘灭祆氛。布大慈甘露，广被人伦。却返生前混沌，重加遇、枯朽逢春。方知道，三田宝满，一性免沉沦。
﻿满庭芳 赠范明叔,金,王处一,词,寸步西流，冲开牛斗，清风皓月容光。满宽空众，把我好相将。俯赐鸾骖凤驾，献金鼎、丹药馨香。天河转，星坛月殿，端的景非常。老来云汉去，皮囊脱下，一别吾乡。返玉京金阙，仙路悠扬。稳挂天衣可体，灵风散、环佩玎珰。朝元会，十方三界，齐唱满庭芳。
﻿满庭芳 赠莱阳县宰刘显武,金,王处一,词,今古相传，昌阳胜地，好修六度三坛。休心绝虑，颐养紫金丹。玉洞收归万化，昆冈上、风月珊珊。云光聚，三田结秀，返老变童颜。玄关牢锁闭，金婴玉姹，仙诏追攀。挂六天如意，复采芝兰。杳杳长天高举，飘飘聚、罗列仙班。君知否，缘深行广，达道本非难。
﻿满庭芳 其一 赠卢宣武二首,金,王处一,词,日里金鸡，月中玉兔，变通玄象盈亏。无形斡运，三界现慈悲。长养诸天大地，资三教、天下归依。真明了，观天之道，清净更无为。十方诸道众，回头猛悟，拂袖云归。养神胎灵骨，锻灭阴尸。定是回颜易质，通玄奥、物外精持。丹圆满，根源了了，皆作度人师。
﻿满庭芳 攒三字,金,王处一,词,三光。从道，神守清凉。悟正，遥唱满庭芳。上朝归去，性、光泛纯阳。觑闻者，同我证真常。我开化，信顺，福寿延长。仁丹结，四大圆方。明中叫笑，出、通阐嘉祥。语，道德，随步任飘扬。
﻿满路花,金,王处一,词,普天诸道众，的可认真修。九关无漏果，万神留。金铅玉汞，水火自添抽。三田云浪滚，搬载金丹，玉人稳驾神舟。乾坤净、日月交流。功行悉圆周。一娄真性在，任遨游。满空仙眷，接引按云头。浩然超法界，应化人间，大罗玉簿名收。
﻿满路花 寄朝元公,金,王处一,词,深蒙频见召，惊悚可奔驰。三州缘未尽，不能离。诸方主醮，叨忝度群迷。忽承佳翰至，不久亲来，再同一话玄微。善称扬、大道根基。开发众心疑。前程关要处，谨精持。玄珠收得，时复饮刀圭。宝华圆满后，透过晴空，玉京别有佳期。
﻿满路花 赠三州五会善众,金,王处一,词,文山崇七宝，宁海涌金莲。三光同照耀，玉华天。能持平等，结果好因缘。五方清邪致，和气盈盈，化成瑞霭祥烟。吐仙花、四季新鲜。光焰射云轩。收藏天地髓，上朝元。金婴玉姹，不语内传言。万神皆伫听，都会龙祥，大金东土神仙。
﻿满路花 赠文山周先生,金,王处一,词,仙花常烂熳，不减四时荣。因凭真水火，锻金精。功圆丹结，步步彩云轻。满头风月爽，一粒刀圭，太虚仙路亲行。任消除、万劫尘情。别有好前程。这回无老死，得长生。仙风道骨，自觉太孤清。万派银河转，拨弄天关，大罗真性圆明。
﻿蓦山溪 于二翁染疾求教,金,王处一,词,青山渌水，独我为生计。百病总消除，一性圆明不讳。丹成果满，都会玉虚坛，观自在，乐逍遥，别有神仙位。公还猛悟，万事俱抛弃。细细数前程，速速超离浊世。结成仙眷，积累大功深，通妙理，脱凡笼，永永无倾逝。
﻿蓦山溪 示门人,金,王处一,词,出离苦海，须要明修炼。渐渐灭尘情，默默神功斡旋。虚无造化，丹鼎紫芝香，金花结，玉泉流，全体神光满。千灾不染，万病都消散。七窍总冲和，八脉飞升内院。九宫十地，六贼杳无形，三光显，二童传，一性无移变。
﻿蓦山溪 赠刘七翁,金,王处一,词,清心静坐，自是天加护。处处鬼神钦，复感仙贤救助。善星罗罩，黑部绝尸各，常快乐，永安闲，千载成遭遇。心香不断，丹恳重敷露。目下显嘉祥，贵子贤孙云聚。若还回首，别有好生涯，清养浩，静颐神，决得真师度。
﻿蓦山溪 赠卑一翁,金,王处一,词,欲通微妙，听取些儿话。性定乃神留，一颗圆明运化。灵宫起火，深鼎玉泉流，喷紫焰，辊金丹，表里光明射。银河灌顶，满面天风洒。空外走蟾轮，摆弄周天八卦。双关撞过，真性达穹苍，忘世梦，出阴阳，自在逍遥也。
﻿蓦山溪 赠都下门人,金,王处一,词,都城吾辈，办道休生退。百行勿相违，常体三光不昧。天玄地妙，真慧撮灵明，亲益友，论长生，此理应无赛。太平逸乐，亘古真无坏。一粒化生珠，两道光明作对。人天法界，随处爇心香，超造化，越娑婆，稳赴瑶池会。
﻿踏云行,金,王处一,词,一得冲和，重观幽胜。乌飞兔走交相应。化成天理任纵横，丹炉万道金光迸。开度诸天，祝邀真圣。升腾发显如如性。福生无量见元初，这回了了无修证。
﻿踏云行 咏铁查山石芝,金,王处一,词,四海云膏，三山灵秀。采芝须要忘形友。充饥济渴养琼苗，添神益算光明透。鸾凤翱翔，虎龙战斗。金狮玉象鸣哮吼。已曾携去献高真，人还服了无衰朽。
﻿踏云行 登州阎一翁索,金,王处一,词,神气冲和，光明集聚，三日上下流琼素。闲中时复饮刀圭，金铅玉汞攒然住。女姹婴娇，云朋霞侣。无生无灭乘空步。教传四海奉全真，功成有个师来度。
﻿踏云行 赠文登王志明,金,王处一,词,个个修真，人人办道。玄机妙理须寻讨。时时常爇宝瓶香，朝朝每把心田扫。步步清凉，神光覆罩。十方贤圣加恩报。紫霞堆里玉容光，长春境界无衰老。
﻿踏云行 赠刘妙真化缘,金,王处一,词,普化行缘，心清步稳。通玄路上同参论。丹诚修鍊灭凶顽，建成大福相资润。拨度昏迷，点开心印。十方父母皆巡问。今生既得遇全真，归期自有神仙引。
﻿踏云行 赠登州韩一翁,金,王处一,词,咫尺蓬莱，三山相叩。金波玉浪鸣哮吼。翠光摇曳接穹苍，清风皓月笼星斗。万派银蟾，圆光并凑。玲珑七宝真祥斗。人还似此作修持，玄元大道皆成就。
﻿踏云行 赠道人,金,王处一,词,砖瓦高行，冶炉妙性。琴棋书画妆銮并。錾锤绳墨与熏缝，接栽出药俱邀请。速踏云行，蓦山溪岭。长思仙路重相等。西江月下望蓬莱，逍遥乐处全真省。
﻿书西斋壁,金,王庭筠,五言律诗,世事云千变，浮生梦一场。偶然携柱杖，来此据胡床。有雨夜更静，无风花自香。出门多道路，何处觅亡羊。
﻿中秋,金,王庭筠,五言律诗,虚空流玉洗，世界纳冰壶。明月几时有，清光何处无。人心但秋物，天下近庭梧。好在黄华寺，山空夜鹤孤。
﻿秋郊,金,王庭筠,五言律诗,瘦马踏晴沙，微风度陇斜。西风八九月，疏树两三家。寒草留归犊，夕阳送去鸦。邻村有新酒，篱畔看黄花。
﻿示赵彦和,金,王庭筠,七言律诗,四柳危亭坐晚阴，殷勤鸡黍故人心。儿孙满眼田园乐，花木成阴年岁深。十亩苍烟秋放鹤，一帘凉月夜横琴。家山活计良如此，归兴秋风已不禁。
﻿送士选山东外台判官,金,王庭筠,七言律诗,秋天寥廓使星明，光动山东七十城。玉署文章厌闲冷，绣衣风采试澄清。人随白雁霜前到，诗绕青山马上成。才力如君君未老，只愁无地避功名。
﻿超化寺,金,王庭筠,七言律诗,隔竹微闻钟磬音，墙头脩绿冷阴阴。山迎初日花枝靓，寺里清潭塔影深。吾道萧条三已仕，此行衰病独登临。简书催得匆匆去，暗记风烟拟梦寻。
﻿被责南归至中山,金,王庭筠,七言律诗,短辕长路兀呻吟，行李迟迟日益南。亲老家贫官职重，恩多责薄泪痕深。向人柳色浑相识，著雨花枝半不禁。回首觚棱云气隔，六年侍从小臣心。
﻿登林虑南楼 其一 ,金,王庭筠,七言律诗,殿閤偏宜落照间，倚天无数玉潺湲。黄华墨灶知名寺，荆浩关仝得意山。游子也如红树老，残僧偶与白鸥还。人生见说功名好，不博南楼半日閒。
﻿登林虑南楼 其二 ,金,王庭筠,七言律诗,户牖凭高可散愁，石田棋布青林稠。西山万古碍新月，南风六月生凉秋。见说官閒百无事，不妨客至一登楼。扬州骑鹤亦何有，诚哉不负三年留。
﻿栖霞观,金,王庭筠,七言律诗,偶寻溪水到仙宫，身世浑疑是梦中。风动霓旌高缥缈，烟笼瑶树郁青葱。会闻白鹤归华表，试为丹砂问葛洪。明日维舟重相访，桃花满路失西东。
﻿绝句,金,王庭筠,五言绝句,竹影和诗瘦，梅花入梦香。可怜今夜月，不肯下西厢。
﻿孙氏午沟桥亭,金,王庭筠,五言绝句,闲来桥北行，偶过桥南去。寂寞独归时，沙鸥晚无数。
﻿忆漍川,金,王庭筠,五言绝句,极目江湖雨，连阴甲子秋。青灯十年梦，白发一扁舟。
﻿题马光尘画,金,王庭筠,五言绝句,珠璧佳城下，丹青败藁间。残年两行泪，绝笔数重山。
﻿八月十五日过泥河见雁,金,王庭筠,七言绝句,家在孤云落照间，行人已上雁门关。凭君为报平安信，才是云中第一山。
﻿大安寺试院中寒食,金,王庭筠,七言绝句,东风日日涨黄沙，供佛床头始见花。寒食清明好时节，年年憔悴独离家。
﻿狱中见燕,金,王庭筠,七言绝句,笑我迂疏触祸机，嗟君底事入圜扉。落花吹湿东风雨，何处茅檐不可飞。
﻿偕乐亭,金,王庭筠,七言绝句,日暮西风吹竹枝，天寒杖履独来时。门前流水清如镜，照我星星两鬓丝。
﻿野堂 其一 ,金,王庭筠,七言绝句,绿李黄梅绕屋疏，秋眠不著鸟相呼。雨声偏向竹间好，山色渐从烟际无。
﻿野堂 其二 ,金,王庭筠,七言绝句,云自知归鸟自还，一堂足了一生闲。门前剥啄定佳客，檐外孱颜皆好山。
﻿韩陵道中,金,王庭筠,七言绝句,石头荦确两坡间，不记秋来几往还。日暮蹇驴鞭不动，天教子细数前山。
﻿夏日,金,王庭筠,七言绝句,西窗近事查如梦，北客穷愁日抵年。花影未斜猫睡外，槐枝犹颤鹊飞边。
﻿送子贞兄归辽阳,金,王庭筠,七言绝句,青峭江边玉数峰，烟梳雨沐为谁容。到时为向山灵道，归意如君一倍浓。
﻿夏日,金,王庭筠,七言绝句,檀栾倒影砚波清，注了黄庭谱鹤铭。且喜过门无褦襶，却怜涴壁有宁馨。
﻿河阴道中 其一 ,金,王庭筠,七言绝句,梨叶成阴杏子青，榴花相映可怜生。林深不见人家住，道上唯闻打麦声。
﻿河阴道中 其二 ,金,王庭筠,七言绝句,微行入麦去斜斜，才过深林又几家。一色生红三十里，际山多少石榴花。
﻿赠益公和尚还超山,金,王庭筠,七言绝句,平沙漠漠雁翩翩，风弄菰蒲水拍天。短艇得鱼撑月去，一声渔笛破寒烟。
﻿黄华亭 其一 ,金,王庭筠,七言绝句,帝遣名山护此邦，千家瑟瑟嵌西窗。山僧乞与山前地，招客先开四十双。
﻿黄华亭 其二 ,金,王庭筠,七言绝句,手拄一条青竹杖，真成日挂百钱游。夕阳欲下山更好，深林无人不可留。
﻿黄华亭 其三 ,金,王庭筠,七言绝句,王母祠东古佛堂，人传栋宇自隋唐。年深寺废无人住，满谷西风栗叶黄。
﻿黄华亭 其四 ,金,王庭筠,七言绝句,挂镜台西挂玉龙，半山飞雪舞天风。寒云直上三千尺，人道高欢避暑宫。
﻿黄华亭 其五 ,金,王庭筠,七言绝句,道人邂逅一开颜，为借筇枝策我孱。幽鸟留人还小住，晚风吹破水中山。
﻿黄华亭 其六 ,金,王庭筠,七言绝句,一派湍流漱石崖，九峰高倚翠屏开。笔头滴下烟岚句，知是栖霞观里来。
﻿曲水园,金,王庭筠,七言绝句,山阴禊事记兰亭，珠玉琳琅照眼明。曲水至今无好客，一觞还自契幽情。
﻿杨秘监下槽马图,金,王庭筠,古风,龙眠悔画马，政恐堕马趣。我今破是说，试下第一句。道人三昧手，游戏万象具。万象初莫逃，毕竟无所住。譬如大圆镜，照物随其遇。少焉物四散，影果在何处。杨侯具此眼，透脱向上路。万马落人间，盖證龙眠误。
﻿狱中赋萱,金,王庭筠,古风,沙麓百战场，舄卤不敏树。况复幽圄中，万古结愁雾。寸根不择地，于此生意具。婆娑绿云杪，金凤掣未去。晚雨沾濡之，向我泫如诉。忘忧定漫说，相对清泪雨。
﻿张礼部溪山真乐图,金,王庭筠,古风,悠悠春天云，想见平时闲。朝游溪桥畔，暮宿山堂间。澹然不知愁，亦复忘所欢。出山初无心，既出还思山。人间待霖雨，欲归良独难。山堂怅何许，萧萧松桂寒。
﻿内乡浙江张浮休洼尊为二兄赋,金,王庭筠,古风,岩花覆我酒，酒面照幽妍。风如惜花影，不肯生微涟。空山悄无人，花枝自留连。怀人成独醉，日暮山苍然。
﻿舍利塔,金,王庭筠,古风,苍山亭亭如覆盎，佛塔东西屹相向。林头朝日射重檐，黄金丹砂晔生光。中华此塔第十五，图记所传知不妄。智惠薰成舍利罗，夜半奇芒时一放。想见当时阿育王，麾叱神工鞭鬼匠。云车瘴海挽炎沙，沙底黄肠三万丈。石排方面蔑石段，铁锢瘦中腰鼓样。功夫精密业长久，位置尊严气高张。地皮浮水肤寸许，旱溢与之俱下上。崧山归山夏秋雨，雨潦从衡岁相荡。天龙围护夜叉守，终劫不敢生波浪。塔前树秀老不死，树下水流多益壮。再拜初尝一勺甘，洗我三生烦恼障。
﻿李辅之得邺南城注雨瓦筒以之支琴,金,王庭筠,古风,邺城城南青雀来，五楼突兀肩三台。胡桃万瓦净如水，春阴不敢生莓苔。檐雨阑干三百尺，多年雨啮空阶石。繁华已逐水东流，断甓时从耕者得。可怜此君落君手，爱之不博连城璧。锡花如雪错菱花，小字兴和犹可识。晴窗拂拭支桐君，上下一般蛇蚹纹。哀蝉遽止不成弄，千古雨声愁杀人。
﻿题南山友云亭,金,王庭筠,古风,朝游南山南，暮游北山北。所以两山云，尽与师相识。师自出山去，云亦出山飞。两人渺何许，矫首送云归。云归人未归，小亭无恙否。向来有奇姿，无庸变苍狗。云兮淡而贞，载与寻宿盟。论交须耐久，持赠近无情。清风动亭侧，明月生空碧。嘉时为招呼，相与成三益。
﻿采莲曲,金,王庭筠,词,南北湖亭竞采莲，吴娃娇小得人怜。临行折得新荷叶，却障斜阳入画舡。
﻿大江东去 癸巳暮冬小雪家集作,金,王庭筠,词,山堂晚色，满疏篱寒雀，烟横高树。小雪轻盈如解舞，故故穿帘入户。扫地烧香，团栾一笑，不道因风絮。冰凘生砚，问谁先得佳句。有梦不到长安，此心安稳，只有归耕去。试问雪溪无恙否，十里淇园佳处。修竹林边，寒梅树底，准拟全家住。柴门新月，小桥谁扫归路。
﻿谒金门,金,王庭筠,词,双喜鹊。几报归期浑错。尽做旧愁都忘却。新愁何处著。瘦雪一痕墙角。青子已妆残萼。不道枝头无可落。东风犹作恶。评注（点击查看或隐藏评注）
﻿凤栖梧,金,王庭筠,词,衰柳疏疏苔满地。十二栏干，故国三千里。南去北来人老矣。短亭依旧残阳里。紫蟹黄柑真解事。似倩西风，劝我归欤未。王粲登临寥落际。雁飞不断天连水。评注（点击查看或隐藏评注）
﻿菩萨蛮回文 其一 三首,金,王庭筠,词,断肠人恨馀香换。尘暗锁窗春。小花檐月晓。屏掩半山青。
﻿菩萨蛮回文 其二 三首,金,王庭筠,词,客愁枫叶秋江隔。行远望高城。故人新恨苦。斜日晚啼鸦。
﻿菩萨蛮回文 其三 三首,金,王庭筠,词,白云孤映遥山碧。楼倚一天秋。断肠随雁断。来雁与书回。
﻿清平乐 赋杏花,金,王庭筠,词,今年春早。到处花开了。只有此枝春恰到。月底轻颦浅笑。风流全似梅花。承当疏影横斜。梦想双溪南北，竹篱茅舍人家。
﻿乌夜啼,金,王庭筠,词,淡烟疏雨新秋。不禁愁。记得青帘江上、酒家楼。人不住。花无语。水空流。只有一双樯燕、肯相留。
﻿诉衷情,金,王庭筠,词,夜凉清露滴梧桐。庭树又西风。薰笼旧香犹在，晓帐煖芙蓉。云淡薄，月朦胧。小帘栊。江湖残梦，半在南楼，画角声中。
﻿清平乐 应制,金,王庭筠,词,琼枝瑶月。帘捲黄金阙。宫鬓蛾儿双翠叶。点缀离南闹雪。东风扇影低还。红云不隔天颜。夜夜华灯万树，年年碧海三山。
﻿水调歌头,金,王庭筠,词,秋风秃林叶，却与鬓生华。十年长短亭里，落日冷边笳。飞雁白云千里，况是登山临水，无赖客思家。独鹤归何晚，已后满林鸦。望蓬山，云海阔，浩无涯。安期玉舄何处，袖有枣如瓜。一笑那知许事，且看尊前故态，耳热眼生花。肝肺出芒角，漱墨作枯楂。
﻿谒金门 赋玉簪,金,王庭筠,词,秋萧索。灯火新凉帘幕。翠被不禁临晓薄。南楼闻画角。想见玉壶冰萼。一夜西风开却。梦觉乌啼残月落。幽香无处著。
﻿佚句,金,王庭筠,句,近来陡觉无佳思，纵有诗成似乐天。
﻿丛台绝句,金,王庭筠,句,猛拍阑干问兴废，野花啼鸟不应人。
﻿残菊,金,王庭筠,句,幽花寂寞无多子，瓣与黄蜂实密脾。
﻿题神霄宫清心轩,金,王扩,七言绝句,纷纷百虑自心生，方寸清来百虑平。未了此心私自笑，更忧时世欲澄清。
﻿谢竹堂先生见过,金,王涧,五言律诗,学稼古寺侧，结庐高柳阴。音书故交绝，岁月杜门深。新雪添衰鬓，寒灰死壮心。西州贤别驾，连日肯相寻。
﻿次友之秋日雨后韵,金,王涧,五言律诗,洺州秋雨后，幽胜可供閒。白首留他县，归心绕故山。野泉来竹底，危磴入云间。尚记登高会，重嵓细菊斑。
﻿记南塘所见简孟友之,金,王涧,七言律诗,大桥南郭野桥东，十里垂杨十里风。渺渺烟波连御道，离离云稼入郊宫。雨滋蔓草晓逾绿，日映荷花晚更红。登览只宜开笑口，尊前六客四衰翁。
﻿次文远韵,金,王涧,七言律诗,野性唯便阒寂居，苍苔鸟迹满庭书。林花过雨红犹重，篱竹和烟翠亦疏。巳与农人成保社，更令儿辈学耕锄。赏音只有东郊客，日袖新诗到敝庐。
﻿寓居南村,金,王涧,七言绝句,朝来出门无所适，野径雨晴沙不泥。鼓笛谁家赛春社，杖藜随过柘冈西。
﻿杂诗七首 其一 ,金,王涧,七言绝句,阴阴绿树闇庭除，散尽鸣禽静有馀。独对炉薰坐终日，会心惟有漆园书。
﻿杂诗七首 其二 ,金,王涧,七言绝句,瓦炉柏子细烟消，閒读禅经破寂寥。风细月高人巳静，隔窗疏竹夜萧萧。
﻿杂诗七首 其三 ,金,王涧,七言绝句,晴日南溪物色饶，草芽新绿冻全消。金丝柳底洲沙没，数尺流波拍野桥。
﻿杂诗七首 其四 ,金,王涧,七言绝句,南亩东皋春务时，田家候雨罢耕犁。却汲井泉浇药圃，更疏陂水灌麻畦。
﻿杂诗七首 其五 ,金,王涧,七言绝句,竹绕沙村水漫流，鵁鶄鸂鶒对沈浮。一竿便拟从渔父，卷置琴书买钓舟。
﻿杂诗七首 其六 ,金,王涧,七言绝句,屋头丛木撼苍烟，风卷飞花到枕边。南寺有僧来问字，打门惊觉午窗眠。
﻿杂诗七首 其七 ,金,王涧,七言绝句,汉梁王苑古台西，秋思纷纷独杖藜。云压高城雁飞尽，一声寒角夕阳低。
﻿莫春郭南,金,王涧,古风,大梁城外孤台傍，烟昏水碧春林芳。凭高极目见归雁，风物令人思故乡。紫金山下斜阳暮，万里川光照云树。山间细雨花落时，何人来往东风路。
﻿浣溪纱 梦中作,金,王涧,词,林樾人家急暮砧。夕阳人影入江深。倚阑疏快北风襟。雨自北山明处黑，云从白鸟去边阴。几多秋思乱乡心。评注（点击查看或隐藏评注）
﻿挽张代州词,金,王特起,七言律诗,砥柱堂堂阅溃川，谏书一纸力回天。两朝眷倚传龟玉，五郡欢谣被管弦。茇舍棠阴馀旧绿，夜台松月耿孤圆。行人漫洒碑前泪，谁识颜公是地仙。
﻿漫作,金,王特起,七言律诗,有时幽鸟话心事，无限秋虫誇口才。北阙上书吾老矣，东篱把菊思悠哉。竹林留得巨源在，莲社招入渊明来。不然馀子败人意，怀抱耿耿胡为开。
﻿华山,金,王特起,五言绝句,三峰盘地轴，一水落天绅。造化无遗巧，丹青总失真。
﻿偶作,金,王特起,七言绝句,人情争胜似争棋，死怕输人一著迟。黑白不分傍袖手，年来吾亦爱吾痴。
﻿绝句二首 其一 ,金,王特起,七言绝句,山势奔腾如逸马，水流委曲似惊蛇。溪灵不欲露天巧，眼力未到云先遮。
﻿绝句二首 其二 ,金,王特起,七言绝句,鸟语留春春巳回，落花随意卧苍苔。清明寒食因循过，萱草蔷薇次第开。
﻿下第,金,王特起,七言绝句,人间万事等摴蒱，敢谓何人不得卢。胜负到头俱偶尔，狂夫安用绕床呼。
﻿沁源山中,金,王特起,古风,野夫不识武城宰，问之无言色微改。但说今年秋雨多，黄芪满谷无人采。踏遍西城锦石盘，莫投佛屋解征鞍。隔林依约见灯火，山谷人家初夜寒。
﻿喜迁莺,金,王特起,词,登山临水。正桂岭瘴开，蘋洲风起。玄鹤高翔，苍鹰远击，白鹭欲飞还止。江上层波似练，沙际行人如蚁。目断处，见遥峰簇翠，残霞浮绮。千里。关塞远，雁阵不来，犹把阑干倚。数叠悲笳，一行征旆，城郭几番成毁。白塔前朝陵寝，青嶂故都营垒。念往事，但寒烟满目，愁蝉盈耳。
﻿喜迁莺 别内,金,王特起,词,东楼欢宴。记遗簪绮席，题诗纨扇。月枕双欹，云窗同梦，相伴小花深院。旧欢顿成陈迹，翻作一番新怨。素秋晚，听阳关三叠，一尊相饯。留恋。情缱绻。红泪洗妆，雨湿梨花面。雁底关河，马头星月，西去一程程远。但愿此心如旧，天也不违人愿。再相见，把生涯分付，药炉经卷。
﻿喜迁莺 贺人生第三子,金,王特起,词,古今三绝。惟郑国三良，汉家三杰。三俊才名，三儒文学，更有三君清节。争似一门三秀，三子三孙奇崛。人总道，赛蜀郡三苏，河东三薛。欢惬。况正是，三月风光，好倾杯三百。子并三贤，孙齐三少，俱笃三馀事业。文既三冬足用，名即三元高揭。亲朋庆，看宠加三锡，礼膺三接。
﻿喜迁莺 题郝仙女庙壁,金,王特起,词,汀洲蘋满。记翠笼采采，相将邻媛。苍渚烟生，金支光烂，人在雾绡鲛馆。小鬟顿成云散，罗袜凌波不见。翠鸾远，但清溪如镜，野花留靥。情眷。惊变现。身后神功，丝满吴蚕茧。汉女菱歌，湘妃瑶瑟，香动倚云层殿。彤车载花一色，醉尽碧桃清宴。故山晚，叹流年一笑，人间飞电。
﻿梅花引 其一 ,金,王特起,词,山之麓。河之曲。一湾秀色盘虚谷。水溶溶。雨濛濛。有人行李，萧萧落叶中。人家篱落炊烟湿。天外云峰迷淡碧。野云昏。失前村。溪桥路滑，平沙没旧痕。
﻿梅花引 其二 ,金,王特起,词,丹枫下。潇湘夜。横披省见王维画。画无声。惨经营。何如幻我，清寒此道行。马头风急催行色。疑是山灵嫌俗客。钓鱼矶。绿蓑衣。有人坐弄，沧浪犹未归。
﻿烟霞洞,金,王真人,七言律诗,古洞无门掩碧砂，四山空翠锁烟霞。天开玉树三清府，池涌金莲七子家。阐教客来传道法，游仙人去换年华。可怜此地今谁管，春煖桃夭自发花。
﻿失题,金,王明伯,七言绝句,钓鳌公子铁心胸，兴在三山碧海东。千尺云帆己高揭，不知何日得秋风。
﻿三河道中,金,王枢,七言绝句,十载归来对故山，山光依旧白云閒。不须更读元通偈，始信人间是梦间。
﻿题扇头,金,王利宾,五言绝句,轻纱画竹雀，柄短不盈握。暑气正凭陵，清风一何邈。
﻿过太原赠高天益 ,金,王遵古,五言律诗,辽海渺千里，风尘今二毛。心能如笔正，官不称才高。筦库非君事，山林必我曹。相期老乡国，拂石弄云璈。
﻿忆之纯 其一 ,金,王若虚,五言律诗,幼岁无真契，中年得伟人。倾怀当一面，投分许终身。灯火谈玄夜，莺花逐胜春。何时重一笑，胸次欲生尘。
﻿忆之纯 其二 ,金,王若虚,五言律诗,面目三年隔，音书万里遥。宦途俱蹭蹬，日事各萧条。志大谋常拙，身孤道易消。本无当世用，隐处会相招。
﻿忆之纯 其三 ,金,王若虚,五言律诗,俊气轻天下，高情到古人。衔杯曼卿放，下笔老坡神。时论谁优劣，人材自屈伸。穷愁须理遣，不必泪沾巾。
﻿病中 其一 ,金,王若虚,五言律诗,学道今何得，谋生久不成。蓝衫几弃物，绛帐亦虚名。事拙应天意，交疏即世情。烦忧时自解，感触又还生。
﻿病中 其二 ,金,王若虚,五言律诗,郁郁穷愁意，营营久病身。诗情浑欲减，药物但相亲。未得驱穷鬼，终须问大钧。三时劳慰抚，甚愧故人真。
﻿西城赏莲呈晦之,金,王若虚,七言律诗,旧赏回头已隔年，高花又见出新妍。偶成浊酒狂歌会，恰又斜风细雨天。乐事适来偏有兴，闲身当得分无缘。作诗莫怪多誇语，差比放翁先著鞭。
﻿荅郑州辨禅师见戏代高防禦,金,王若虚,七言绝句,酒肆淫房即道场，一时作戏亦何妨。吾师自堕泥犁狱，更笑春风柳絮狂。
﻿题渊明归去来图 其一 ,金,王若虚,七言绝句,靖节迷途尚尔赊，苦将觉悟向人誇。此心若识真归处，岂必田园始是家。
﻿题渊明归去来图 其二 ,金,王若虚,七言绝句,孤云出岫暮鸿飞，去住悠然两不疑。我自欲归归便了，何须更说世相遗。
﻿题渊明归去来图 其三 ,金,王若虚,七言绝句,抛却微官百自由，应无一事挂心头。销忧更借琴书力，借问先生有底忧。
﻿题渊明归去来图 其四 ,金,王若虚,七言绝句,得时草木竞欣荣，颇为行休惜此生。乘此乐天知浪语，看君于世未忘情。
﻿题渊明归去来图 其五 ,金,王若虚,七言绝句,名利醉心浓似酒，贪夫衮衮死红尘。折腰不乐翻回去，此老犹为千载人。
﻿赵内翰求城南访道图诗辞不获巳乃作绝句以戏复为解之云 其一 ,金,王若虚,七言绝句,得道由来不必劳，痴儿舍父漫逋逃。闲闲老子还多事，时向伽蓝打一遭。
﻿赵内翰求城南访道图诗辞不获巳乃作绝句以戏复为解之云 其二 ,金,王若虚,七言绝句,竹木萧森荫绿苔，幽襟自爱北轩开。主人无说吾何问，乘兴而来兴尽回。
﻿再致故园述怀五绝 其一 ,金,王若虚,七言绝句,日日天涯恨不归，归来老泪更沾衣。伤心何啻辽东鹤，不独人非物亦非。
﻿再致故园述怀五绝 其二 ,金,王若虚,七言绝句,荒陂依约认田园，松菊存亡不必论。我自无心更怀土，不妨犹有未招魂。
﻿再致故园述怀五绝 其三 ,金,王若虚,七言绝句,山杏溪桃化棘蓁，舞台歌馆堕灰尘。春来底事堪行处，门外流莺枉唤人。
﻿再致故园述怀五绝 其四 ,金,王若虚,七言绝句,回思梦里繁华事，幸及当年乐此身。闲立斜阳看儿戏，怜渠虚作太平人。
﻿再致故园述怀五绝 其五 ,金,王若虚,七言绝句,艰危尝尽鬓成丝，转觉繁华不可期。几度哀歌仰天问，何如还我未生时。
﻿宫女围棋图,金,王若虚,七言绝句,尽日羊车不见过，春来雨露向谁多。争机决胜元无事，永日消磨不柰何。
﻿山谷于诗每与东坡相抗门人亲党遂谓过之而今之作者亦多以为然予尝戏作四绝云 其一 ,金,王若虚,七言绝句,骏步由来不可追，污流馀子费奔驰。谁言直待南迁后，始是江西不幸时。
﻿山谷于诗每与东坡相抗门人亲党遂谓过之而今之作者亦多以为然予尝戏作四绝云 其二 ,金,王若虚,七言绝句,信手拈来世巳惊，三江滚滚笔头倾。莫将险语誇勍敌，公自无劳与若争。
﻿山谷于诗每与东坡相抗门人亲党遂谓过之而今之作者亦多以为然予尝戏作四绝云 其三 ,金,王若虚,七言绝句,戏论谁知是至公，蝤蛑信美恐生风。夺胎换骨何多样，都在先生一笑中。
﻿山谷于诗每与东坡相抗门人亲党遂谓过之而今之作者亦多以为然予尝戏作四绝云 其四 ,金,王若虚,七言绝句,文章自得方为贵，衣钵相传岂是真。巳觉祖师低一著，纷纷法嗣复何人。
﻿菩萨蛮回文王子端云近来徒觉无佳思纵有诗成似乐天其小乐天甚矣予亦尝和为四绝 其一 ,金,王若虚,七言绝句,功夫费尽漫穷年，病入膏肓不可镌。寄语雪溪王处士，恐君犹是管窥天。
﻿菩萨蛮回文王子端云近来徒觉无佳思纵有诗成似乐天其小乐天甚矣予亦尝和为四绝 其二 ,金,王若虚,七言绝句,东涂西抹斗新妍，时世梳妆亦可怜。人物世衰如鼠尾，后生未可议前贤。
﻿菩萨蛮回文王子端云近来徒觉无佳思纵有诗成似乐天其小乐天甚矣予亦尝和为四绝 其三 ,金,王若虚,七言绝句,妙理宜人入肺肝，麻姑搔痒岂胜便。世閒笔墨成何事，此老胸中具一天。
﻿菩萨蛮回文王子端云近来徒觉无佳思纵有诗成似乐天其小乐天甚矣予亦尝和为四绝 其四 ,金,王若虚,七言绝句,百斛明珠一一圆，丝毫无恨彻中边。从渠屡受群儿谤，不害三光万古悬。
﻿感怀,金,王若虚,七言绝句,枉却全家仰此身，书生那是治生人。百忧耿耿填胸臆，强作欢颜慰老亲。
﻿复寄 其一 ,金,王若虚,七言绝句,志大言高与世违，拂衣真作竹林归。黄尘道口风波恶，未必先生自处非。
﻿复寄 其二 ,金,王若虚,七言绝句,自笑趋尘自强颜，食谋未免敢言闲。紫芝果可充饥腹，从子玉屏岩石间。
﻿自笑,金,王若虚,七言绝句,酒得数杯还巳足，诗过两韵不能神。何须豪逸攀时杰，我自世间随分人。
﻿别家,金,王若虚,七言绝句,到了身安是本图，何须身外觅浮虚。谁能置我无饥地，却把微官乞与渠。
﻿慵夫自号,金,王若虚,七言绝句,身世飘然一瞬间，更将辛苦送朱颜。时人莫笑慵夫拙，差比时人得少闲。
﻿缑山庙,金,王若虚,七言绝句,缑山突兀上空虚，古柏森森几万株。一自吹笙仙去后，乘鸾曾返故乡无。
﻿贫士叹,金,王若虚,古风,甑生尘，瓶乏粟，北风萧萧吹破屋。入门两眼何悲凉，稚子低目老妻哭。世无鲁子敬、蔡明远之真丈夫，故应饿死填沟谷。苍天生我亦何意，盖世功名实不足。试将短剌谒朱门，甲第纷纷厌梁肉。
﻿白发叹,金,王若虚,古风,清晨梳短发，巳见数茎白。妻拿惊且吁，谓我应速摘。我时笑而荅，区区亦何必。此身终委形，毁弃无足惜。况尔毛发閒，乃欲强修饰。毕竟满头时，复将安所择。
﻿摅愤,金,王若虚,古风,非存骄謇心，非徼正直誉。浩然方寸閒，自有太高处。平生少偕合，举足逢怨怒。礼义初不愆，谤讪亦奚顾。孔子自知命，桓魋非所惧。孟轲本不逢，岂为臧氏沮。天命有穷达，人情私好恶。以此常泰然，不作身外虑。
﻿赠王士衡,金,王若虚,古风,王生非狂者，乃以善哭称。每至欲悲时，不閒醉与醒。音词初恻怆，涕泗随纵横。问之无所言，坐客笑且惊。王生不暇恤，若出诸其诚。嗟我与生友，此意犹未明。丝染动墨悲，麟亡伤孔情。韩哀峻岭陟，阮感穷途行。涕流贾太傅，音抗唐衢生。古来哭者多，其哭非吾名。生其偶然欤，何苦摧神形。如其果有为，为尔同发声。
﻿感秋,金,王若虚,古风,西风撼庭柯，疏叶鸣策策。天地一萧条，羁怀亦岑寂。青春恍如昨，转盻年半百。自从长大来，转觉日月迫。功名非所慕，老大不足恤。怛然感时心，自亦不能释。清晨梳短发，巳见数茎白。刀镊虽可施，殆似儿子剧。此身委蜕耳，毁弃无足惜。况于毛发閒，而乃强脩饰。青青如陆展，星星行复出。毕竟白满头，复将何所摘。
﻿生日自祝,金,王若虚,古风,空囊无一钱，羸躯兼百疾。况味何萧条，生意浑欲失。清晨问喧呼，亲旧作生日。我初未免俗，随分略脩饰。举觞聊自祝，醉语尽情实。神仙恐无从，富贵安可必。脩短卒同归，何足喜与戚。一祈粗康强，二愿早闲适。衣食无大望，但要了晨夕。万事不我撄，一心常自得。优游终吾身，志愿从此毕。
﻿失子,金,王若虚,古风,妍妍掌中儿，舍我一何遽。其来谁使之，而复奄然去。平生三举子，随灭如朝露。顾我能无悲，其如天有数。自从学道来，众苦颇易度。有后固所期，诚无亦何惧。人生得清安，政以累轻故。婚娶眼前劳，记遗身后虑。百年曾几何，为此雏稚误。顾语长号妻，此理亦应谕。
﻿题吴莘老万卷堂,金,王术,古风,吴生祖父皆贤明，清选幽居殊世俗。碧水晴岚灿户庭，白云宿雾封林麓。好收书史贮新堂，岂羡珠玑誇润屋。文字本为子孙藏，子孙能勤文字熟。撑肠各有五千卷，插架更盈一万轴。尺璧非宝竞寸阴，五经何多扪便腹。简编不失镇时习，灯火稍亲兼夜读。敏厥修兮就有功，学而优则期干禄。况宜养志无辞劳，又欲分金赒不足。责报吾闻如执券，盍为高门待华毂。
﻿同东岩元先生论诗,金,王敏夫,七言律诗,林逋仙去几来年，惊见梅花第二篇。千岁冰霜松骨瘦，九秋风露鹤声圆。腾辉定出连城上，得趣知从太古前。邂逅茅斋话终夕，只疑人世改桑田。
﻿李氏友云楼,金,王敏夫,七言绝句,雾幕烟迷十二栏，壶觞招我一跻攀。黄帘卷起湘川竹，分得西州数点山。
﻿立春后十日登楼,金,王世赏,五言律诗,今日登楼眼，风烟倍觉新。溪梅初破萼，屋雪半融银。雁外天逾碧，鸥边水自春。儿曹应见笑，吟望独伤神。
﻿春雪,金,王世赏,五言律诗,只谓春天暖，宁知雪霰飞。龙蛇且深蛰，花柳不胜威。糁糁凌风细，纷纷带雨稀。谁当问穹昊，生杀果何机。
﻿探梅,金,王世赏,七言绝句,候得南枝破玉腮，心颜今日为君开。细看苔径无行迹，先赏应输我独来。
﻿称善斋,金,王世赏,七言绝句,宦途驰逐只堪羞，何意须封万户侯。平日少游真可念，绝胜辛苦驻壶头。
﻿古镇道中,金,王元节,七言律诗,秀拔诸峰镇海墩，海天水气两昏昏。鸥飞翠竹白沙地，人宿黄鱼紫蟹村。向背云山行处路，浅深潮浦涨来痕。同游幸有能诗客，不倦跻攀到石门。
﻿青冢,金,王元节,七言绝句,环佩魂归青冢月，琵琶声断黑山秋。汉家多少征西将，泉下相逢也合羞。
﻿与党世杰军判丁亭会饮,金,王元节,七言绝句,望断西州万里家，又将新火试新茶。青油幕下成何事，两见常山山杏花。
﻿和张仲宗雪诗不用体物诸字,金,王琢,五言律诗,天人应卜岁，出此当佳占。无巧穿幽隙，堆寒压短檐。閒门谁拥彗，醉馆自开帘。比兴非无物，诗人正避嫌。
﻿元夜雪,金,王琢,七言律诗,宝灯楼阁澹连云，转盼俄惊糁玉尘。游伎行歌俱失意，蔬畦麦垄自知春。良宵不肯平平过，造物应誇着着新。独有中天端正月，一尊梅影属閒人。
﻿同漕使赵中宪对雪,金,王琢,七言律诗,投隙穿窗苦见侵，向无湘酎若为禁。花多不入贫家眼，岁好方知造物心。跃马共思追兔迹，抱戈谁与置羊斟。新诗与雪争奇峭，拥褐空斋得细吟。
﻿辛未九月二十一日雪,金,王琢,五言排律,几日西郊雾，连宵北牖风。菊花犹汎酒，雪片忽填空。草树秋容失，河关晓气濛。听初疑落叶，仰不辨高鸿。烂漫三冬意，凭凌百圃功。披裘赴鸡黍，埽径惜篱丛。岂料玄英巧，来争白帝雄。剪裁浑草草，飞舞太匆匆。秪作干时令，非关兆岁丰。冬雷怪相似，春雹冷应同。安得蛟龙蛰，何由翳霭通。日华升赤壁，天色湛青铜。尚有登临兴，宁无赋咏工。烟霞狂醉啸，一发醉颜红。
﻿雨夕感寓,金,王琢,五言排律,漠漠初灯后，森森细点飘。繁声入遥夜，冷簟恍秋宵。起欲吟相和，吁无客可招。何曾洗兵马，但觉漏薪荛。雷电初无预，炎蒸遂不骄。泻檐锵未歇，欹枕兀无聊。涧已山输潦，堤应水没桥。长林倦今夕，孤鸟撼惊条。似我缠忧戚，因贫堕寂寥。避人犹虺蜴，择宿等鹪鹩。共世难曹祢，无才匹管萧。苦心还自笑，末俗本多嚣。未老愁摧鬓，长饥带剩腰。床寒少陵被，饮陋子渊瓢。射策初游汉，潜山敢傲尧。盐车竟垂耳，风鹢忌干霄。一室元空埽，千钟岂易要。芳兰逼憔悴，尺鴳失逍遥。字对诸生识，诗烦众手雕。搜求劳肾胃，戛击谢咸韶。旧弄新弦掩，穷途拙目摇。争为壮夫篆，只使古风浇。血指甘时巧，包羞怆道消。优游能卒岁，三四尽论朝。故幔幽霖透，长檠暗烬挑。不辞墙出菌，傥见谷抽苗。餍饫贪夫腹，翻腾乐岁谣。晴楼交燕雀，凉树沸蝉蜩。坐快虹蜺出，忧无萍梗漂。浩歌弥激烈，兴在海门潮。
﻿癸酉岁大热,金,王琢,古风,似动不动云蒸空，欲雨未雨天无风。时时日脚蹴云破，一射万土红炉中。纤絺挂体剧重铠，大屋仅可为樊笼。积冰为丘坐自溃，轻箑况得微凉通。山林亦闻有暍死，城市偪侧宜无容。吾生于热亦屡度，此热尽可并前镕。虽然一气播常令，顿作骇异疑非公。曾闻天南有祝融，出入毒雾骑双龙。自从鼎去昧神怪，无乃煽处行心胸。手摇斗柄酌炎海，力逐熛怒乘离宫。喜为郁蒸怒为火，流烁金石乾河洪。炽昌自欲弄朱夏，骄蹇未肯官炎农。霞烟灼灼燥昏晓，鸟兽喘喘茫西东。此而不制满三伏，遂恐百物随枯蓬。太白之兵攒万锋，银河之浪滔无穷，可洗虐焰夷奸凶。我欲呼愬烦神功，耽耽九虎天关重。
﻿寄答刘京叔,金,王革,七言律诗,十年相望惜睽违，惊见兰章堕客扉。郑子已闻耕有谷，荣公谁念老无衣。水浮落日流无尽，山碍行云断不飞。千古神州亦吾土，几时同采北山薇。
﻿题裕之乐府后,金,王中立,七言绝句,常恨小山无后身，元郎乐府更清新。红裙婢子那能晓，送与凌烟阁上人。
﻿中秋,金,王中立,古风,素丸东溟来，飞上玻璃盆。聊挥五轮手，拨去万里阴。印透山河影，照开天地心。人世有昏晓，我未尝古今。
﻿杂诗四首 其一 ,金,王中立,古风,华山宫殿白云封，不见当年打睡翁。贪看终南山色好，不知红日下前峰。
﻿杂诗四首 其二 ,金,王中立,古风,独跨苍虬下太清，春风万里月华明。因君感激为君说，凿破天机我也惊。
﻿杂诗四首 其三 ,金,王中立,古风,云叶邻邻皱碧空，笙箫递响入天风。忽惊风浪耳边急，不觉形神来世中。
﻿杂诗四首 其四 ,金,王中立,古风,此生休更问浮名，名利区区不暂停。我有一丸天上药，用时还解济苍生。
﻿野菊,金,王庭坚,七言绝句,斗鸡台下秋风里，白白黄黄无数花。日暮城南城北道，半随榛棘上樵车。
﻿王元仲海岳楼同诸公赋,金,王珦,七言律诗,十二朱栏倚半空，元龙高卧定谁雄。檐楹翠湿蓬山雨，枕簟凉生弱水风。物色横陈诗卷里，云涛飞动酒杯中。谪仙会有骑鲸便，八极神游路可通。
﻿黄叶行送祖唐臣归柘县,金,王修龄,古风,送君黄叶山，黄叶纷不埽。上有萧萧之风树，下有漫漫之衰草。山中黄叶行复青，髀肉一消人自老。酒尽意不尽，执手临古道。古道连延走锦襄，锦襄日暮浮云翔。一灯孤馆相思处，寒雁一声秋夜长。
﻿雪中同周臣内翰赋二首 其二 雪,金,王仲元,五言律诗,初稀时拂拂，稍密自纷纷。老树晓迷月，瘦峰寒帖云。色从空际得，声向静中闻。客枕清无梦，哦诗彻夜分。
﻿赠青柯平隐者,金,王仲元,五言律诗,太华神明观，青柯小有天。大哉霄壤内，无此弟昆贤。齐物三千行，栖云二百年。初平初起后，又得两臞仙。
﻿雪中同周臣内翰赋二首 其一 ,金,王仲元,七言律诗,天上端花散不收，温温叶气浃皇州。横溪月澹梅宜腊，平野风閒麦有秋。清兴雅高东武会，孤吟谁似灞陵游。西山玉立三千丈，好句都输赵倚楼。
﻿送任李二生赴举,金,王良臣,七言律诗,尘涩鳌钩公子恨，风吹马耳谪仙愁。皇天老眼成人晚，今日男儿得志秋。官样文章堆笔底，世情风色候江头。主司不是冬烘物，五色迷人莫浪忧。
﻿汴堤怀古,金,王良臣,七言律诗,迷仙楼观郁连空，一日都归鬼唾中。奢则兆亡天听迩，去而不返水声东。锁烟弱柳愁蛾绿，阁雨幽花泪脸红。总为锦帆归不得，至今啼鸟怨东风。
﻿旬休饮,金,王良臣,七言律诗,袅袅东风雪外还，又催春色动溪山。百年莫作千年调，十日须谋一日閒。千丈归心诗卷里，一襟豪气酒杯间。醉鞭约住黄昏月，马首低悬玉半环。
﻿息轩,金,王良臣,七言律诗,乾没皇皇西复东，不知假息祸机中。黄金一旦随胠箧，腐骨千年付攓蓬。世味甜于刀上蜜，人心苦似蓼中虫。一庵松雪双明底，笑杀西山槁项翁。
﻿九月七日饮,金,王良臣,七言律诗,紫霞零落带孤禽，平楚苍苍秋意深。月过初三半梳玉，菊迎重九满篱金。天怜病骨商量暖，云促归程计会阴。风雁飞来更潇洒，一枝芦雪印波心。
﻿牧牛图,金,王良臣,七言律诗,三摩不受一尘侵，本分功夫日念深。杖屦得回游子脚，葛藤灰尽老婆心。颠狂不作风头絮，出入谁伤井底金。回首人牛在何许，一江明月夜沈沈。
﻿狸奴画轴,金,王良臣,七言绝句,三生白老与乌员，又现吴生小笔前。乞与黄家禳鼠祸，莫教虚费买鱼钱。
﻿杂诗三首 其一 ,金,王良臣,七言绝句,道人知我爱禅房，净埽阶前紫石床。软饱三杯风味好，脱巾和月卧昏黄。
﻿杂诗三首 其二 ,金,王良臣,七言绝句,老子平生酷爱閒，天教行处得禅关。粥鱼敲落檐头月，犹在梅花醉梦间。
﻿杂诗三首 其三 ,金,王良臣,七言绝句,残阳收拾弟兄行，拣得机心不到卿。安置小奴今夜梦，芦花风细月如霜。
﻿绝句,金,王良臣,七言绝句,流转年光桥下水，翻腾时态岭头云。溪翁道号奇聋子，除却松风百不闻。
﻿过华州,金,王世昌,七言律诗,拔地三峰冷翠微，落岩飞瀑喷珠玑。吟鞭落托骑驴过，战刃韬藏牧马归。十丈玉莲秋不谢，半楞掌月昼还飞。地灵人杰无遗逸，未分蟠螭老布衣。
﻿方城东寺海棠,金,王世昌,七言绝句,苦茝如针草有芒，桃花轻薄絮颠狂。少陵例有诗沾丐，只枉无言到海棠。
﻿赋吕唐卿海藏斋,金,王彪,七言绝句,虚白云中含世界，软红尘底寄虚舟。只应乌帽红尘底，相见苍烟白鹭洲。
﻿元氏桂轩为敏之赋,金,王万钟,七言律诗,帘捲堂前桂子凉，一轩灯火夜初长。月中春好元无价，天上风来别有香。棠棣一家同映秀，词林百世继馀芳。閒花野草空无数，掩尽人间独擅场。
﻿春宵,金,王万钟,七言绝句,风尖月细春犹浅，酒冷灯昏夜向深。人在西轩愁不寐，十年间事总经心。
﻿江村风雨图,金,王万钟,七言绝句,秋风槭槭澹林晖，烟霭昏昏失翠微。一段莼鲈江上兴，蓬窗岑寂梦魂飞。
﻿至盱眙,金,王鹗,七言绝句,盱眙山色势巍然，淮泗波光接远天。好景画图收不得，都将胜事付吟篇。
﻿颍亭,金,王渥,七言律诗,三载西湖阻胜游，颍亭联喜散羁愁。九山西络烟霞去，一水南吞涧壑流。宾主唱酬空翠琰，干戈横绝自沧洲。匆匆匹马从军去，惭愧烟波万里鸥。
﻿有寄,金,王渥,七言律诗,十年铁马暗京华，客子飘零处处家。征雁久疏河朔信，小梅重见汝南花。栖栖活计依檐雀，冉冉年光赴壑蛇。旧雨故人应念我，不来联句夜煎茶。
﻿寄京父,金,王渥,七言律诗,忆昔相从在寝丘，城南城北纵欢游。杏花联句香随马，野水添杯浪拍舟。邂逅又成三月别，飘零合负一春愁。汝阳淮甸经行遍，应有新诗为我留。
﻿送裕之还嵩山,金,王渥,七言律诗,高怀不受簿书侵，清颍鸥盟欲重寻。老去宦情知我薄，閒来道念见君深。对床夜雨他年梦，满马西风此日心。嵩顶胜游谁得共，仙闻仙驭待知音。
﻿兴定庚辰夏六月望予与元好问赵郡李献能同游玉华谷又将历崧前诸刹因憩于少姨庙元周行廊庑得古仙人词于壁间然其首章直屋漏雨为所漫剥殆不可辨乃磴木石而上拂拭汛涤迫视者久之始可完读观其体则柏梁事则终始二汉字画在钟王之间东井又元鼎所都幽州必贤宗子虞也夫眷眷不忘幽州者非吾田畴尚谁欤田复所事之雠却曹瞒之赏衰俗波荡中挺挺有烈丈夫风气其死而不忘盖无疑其能道此语亦无疑观者不应以文体古今之变而疑仙语也噫仙山灵岳宜有闳衍博大之真人往来乎其间而世人莫之识也予三人者乃今见之夫岂偶然哉再拜留迹以附知音者末浑源雷渊题此诗为仙语无疑然直谓田畴则似亦未安屏山李纯甫题游丹霞下院同裕之鼎玉分得留字,金,王渥,七言律诗,霜落丰山白水收，岁华全在竹园头。赋诗鞍马惭真赏，载酒林泉阻胜游。野色自随人意远，夕阳应为鸟声留。仙源回首旌旗隔，一笛西风唤客愁。
﻿驿口桥看白莲,金,王渥,七言律诗,阴阴乔木障晴晖，的的冰蕖照碧漪。秋暑困人仍御扇，晚风生竹却添衣。百年蓬鬓关心切，千里莼羹与愿违。杖屦频来约他日，不妨先筑钓鱼矶。
﻿开福寺,金,王渥,七言律诗,翠林深处款招提，冉冉春风入鼓鼙。云献好山青入座，雨添新涨绿平堤。树头树底见花发，山后山前闻鸟啼。踏月归来闻好语，儿童争唱白铜鞮。
﻿蒙城县斋,金,王渥,七言绝句,谷雨连朝没麦场，官粮未入长官忙。阶庭有雨青鞋闹，牢户无人白日长。
﻿被檄再至扬州制司驿亭有题诗讥予和事不成者云来往二年无一事青山也解笑行人因为解嘲,金,王渥,七言绝句,二年奔走道途间，知被青山笑往还。只向江南南岸老，行人应更笑青山。
﻿餐秀轩,金,王渥,古风,秋风几日摇霜樾，秋色南山两奇绝。野人窗户终日开，要看千秋秦岭雪。层崖深谷相吐吞，落日白鹿东南奔。野花双塔古兰若，楼观缥缈烟霞昏。玉山生玉人不识，草木四时空好色。辋川旧与蓝桥通，细水至今流石室。一川黄叶长安秋，望望不见令人愁。书生不是济时具，收得閒身成此游。主人开筵留客醉，山雨多情湿征袂。明朝骑马上七盘，回首山家但空翠。
﻿游蓝田,金,王渥,古风,甲申之秋月建戍，我行商岭正落木。山英似与行子期，拨雾披云到山腹。古潭千丈照锦峰，下有蛰龙上栖鹄。高风吹雪已多时，熊耳双尖寒欲缩。新乘一水出龙涡，惊见千峰遮木槲。南山秀拔北山雄，剑戟森然对群玉。崎岖直过蓝田西，始见商山真面目。悟真峡口忽中断，天末修眉画浓绿。此峡何年得此名，曾有金仙搆华屋。西岩石室悬细水，万斛琼珠输辋谷。行人尚说有七盘，瘦马已愁疲百曲。风门放眼望秦川，扰扰更嗟尘界局。去年游骑渡葭芦，万里横行如鬼速。灞陵原下马饮血，太华峰头虎择肉。今年九月未防秋，始见登场有新谷。一鞭莫指古招提，疏雨有情留客宿。主人闻客喜相接，尊酒笑谈如昔夙。蹇予懒散本真性，临水登山此生足。一行作吏志益违，十载从军双鬓秃。官家后日铸五兵，便拟买牛耕白鹿。
﻿古仙人辞今附于此,金,王渥,古风,梦入云山宫阙幽。鸑鷟同侣鸳凤流。桂月竟夜光不收。世俗扰扰成嚣湫。醉飞星驭鞭金虬。八仙浪迹追真游。龟玉筌蹄二十秋。摩霄注壑须人求。觅剑如或笑刻舟。阳燧非无角绮俦。元鼎以来虚昆丘。东井徒劳冠带修。松餐竹饮度蜃楼。崧顶坐啸垂直钩。秪应惭愧刘幽州。
﻿三门津,金,王渥,古风,层崖摩苍穹，四月号阴风。大河三门险，神禹万世功。他山亦崔嵬，砥柱独尊雄。雷霆日斗击，悍暴愁天公。刘侯智有馀，始令舟楫通。仍馀石上穴，飞栈曾连空。遥瞻白玉枝，挺植丹灶中。仙公去不返，此事真冥蒙。夫人与鼓崖，怪幻尤难穷。独喜兵火馀，岿然出新宫。当时疏凿意，四海要会同。谁知千岁后，筑垒防啸凶。诗成一大笑，浩浩洪波东。
﻿水龙吟 从商帅国器猎同裕之赋,金,王渥,词,短衣匹马清秋，惯曾射虎南山下。西风白水，石鲸鳞甲，山川图画。千古神州，一时胜事，宾僚儒雅。快长堤万弩，平冈千骑，波涛卷、鱼龙夜。落日孤城鼓角，笑归来、长围初罢。风云惨澹，貔貅得意，旌旗閒暇。万里天河，更须一洗，中原兵马。看鞬櫜呜咽，咸阳道左，拜西还驾。评注（点击查看或隐藏评注）
﻿卫真道中,金,王宾,七言律诗,毳袍落托又西征，陌上东风小雪晴。草色唤回原燎黑，冰澌消入水痕清。年华荏苒心情减，边事仓皇梦寐惊。早晚涡南传吉语，一犁烟雨趁春耕。
﻿除夜,金,王宾,七言律诗,落托功名挽不前，围炉兀坐夜萧然。腊残画角东风里，春到梅花小雪边。守得岁来慵揽镜，送将穷去自装船。平明点检人间事，只有诗魔似去年。
﻿舟中,金,王宾,五言绝句,河伯夸秋涨，舟人健晚凉。橹声摇落月，山气郁苍苍。
﻿又颂,金,王彧,七言律诗,放下情怀触处安，生涯取取没多般。褐衣褴褛聊遮赤，短发鬅鬙底用冠。一榻省缘资困歇，二匙随分了饥餐。也知苦涩人人笑，烈曰初心不敢谩。
﻿和落花韵四首 其一 ,金,王彧,七言律诗,曾见娇窥宋玉墙，忽惊遗梦到延凉。聚尘非分侵凌玉，流水无情葬送香。锦袜谩拖终隔面，綵灰虽吐若为肠。苍苔碧草无穷恨，木石痴儿亦自伤。
﻿和落花韵四首 其二 ,金,王彧,七言律诗,可人未厌出邻墙，回首空残翠幕凉。好事只传怀梦草，殊乡谁致返魂香。尘凝燕子慵开眼，烟暗马嵬空断肠。秾李绛桃俱异物，为歌薤露写馀伤。
﻿和落花韵四首 其三 ,金,王彧,七言律诗,绿影浮空只自伤，赏心死著未能忘。琼枝不解留春色，银烛空曾照夜妆。肺腑已传蜂蜜尽，肌膏仍与燕泥香。情知青帝回车日，合有翔风老退房。
﻿和落花韵四首 其四 ,金,王彧,七言律诗,韶华终竟合凋伤，献笑萦怀忍遽忘。露压不禁昏泪脸，风披无奈醉愁妆。芳菲顿减园林趣，狼藉空馀陌路香。却忆班姬浪辛苦，一生都得几专房。
﻿禅颂三首 其一 ,金,王彧,七言绝句,昧已全抛大事忧，为渠刚揽等閒愁。桑榆晚景无多子，针芥人身岂易投。
﻿禅颂三首 其二 ,金,王彧,七言绝句,閒日搆来忙日用，此生迷却再生休。鼻头捩转从今始，看作回程火里牛。
﻿禅颂三首 其三 ,金,王彧,七言绝句,吾身非我底为情，说著尘劳特地惊。五九尽时山更好，涧泉云鸟自春声。
﻿嵇侍中庙,金,王磐,七言律诗,十载家艰恨未消，又持手版仕昏朝。已知定乱功难就，犹幸临危节可要。忠血数班沾藻火，英名千古迫云霄。一杯欲酹祠前土，野鹤昂藏未易招。
﻿寿王学士秋涧七十,金,王磐,七言律诗,早岁声华便轶群，学优不辍向来勤。两宫垂顾逢千载，三世读书萃一门。兰省柏台留谠论，玉堂金马焕雄文。平头七十无多贺，会见诸孙子又孙。
﻿百门泉二首 其一 ,金,王磐,七言绝句,济南七十二名泉，散出坡陀百里川。未似共城祠下水，千窝并出画楼前。
﻿百门泉二首 其二 ,金,王磐,七言绝句,半空风雨山头树，十顷玻瓈水底天。孤客南来无著处，相宜只有百门泉。
﻿题三陪图,金,王磐,七言绝句,寺主善为无米饭，病人要吃没钱针。皇都诗老多才思，收拾酸寒入笑林。
﻿游黄华山,金,王磐,古风,林虑著太行，峰峦一都会。晴岚照郛郭，朝日炫金翠。盘盘黄华山，高秀众峰内。万仞青芙蓉，屹立见根蒂。有泉不知源，滂沛落云际。初疑玉虹垂，兼讶银河溃。翻翻雪练飞，汹汹风雷沸。前年会一游，披览恨未细。今兹重经过，适与佳客萃。坐分石上苔，行并林间辔。缅怀雪溪老，远出辽海外。飞声入中华，遂占此山丽。吾家墨灶峰，卑小众所易。婆娑百本松，龙蛇护清閟。烟雨一窗书，作我幽栖地。会看此名山，永无黄华配。江山无大小，玩赏因人贵。嗟我复何人，题诗聊自戏。
﻿�峪山,金,王磐,古风,昨日游黄华，抵暮方言还。今晨到�峪，驱马五松边。未移金门日，还指元康烟。山中富清境，不暇相周旋。大似山阴客，望门却回船。空怀上方寺，矫首浮云颠。瀑布落晴雪，金灯开夜莲。何当重经过，岩下细留连。
﻿扁鹊墓,金,王磐,古风,昔为社长时，方投未可录。一遇长桑君，古今皆叹服。天地为至仁，既死不能复。先生妙药石，起死效何速。日月为至明，覆盆不能烛。先生具正眼，豪釐窥肺腑。谁知造物者，祸福相倚伏。平生活人手，反受庸医辱。千年庙前水，犹学上池绿。再拜乞一杯，洗我胸中俗。
﻿巨源相过话旧有感,金,王磐,古风,中统三年春二月，变起青齐带吴越。鲸鲵转侧海波翻，城郭横尸野流血。我时辛苦贼中来，兵尘模糊眼不开。妻孥弃捐豺虎口，飞蓬飘转无根荄。天寒日暮齐河县，破驿荒凉绝烟爨。骑行驿马钝如蛙，官吏散地无处唤。与君此地忽相逢，行台郎中气势雄。悯我白头遭丧乱，壮我临难全孤忠。急呼驿吏具鞍马，使我厄路还亨通。明晨相随济南去，出入条侯营垒中。死生契阔不相弃，起居饮食常与同。标山华注日在眼，绵历春草及秋风。四郊斫木桑柘尽，泺源饮马波涛空。凶渠腰领膏野草，始见齐鲁收烟烽。巨源巨源君且坐，我欲高歌君可和。往事回头十五年，犹想离魂招楚些。身逢播越百忧缠，生不成名空老大。我依破砚窃恩荣，君佐雄藩收最课。流萍暂聚不多时，且喜相看颜一破。我衰无力访君难，愿君得暇频相过。
﻿昆阳怀古,金,王磐,古风,行役宛叶间，路入昆阳城。滍水抱城左，荡漾东南溟。川源入四顾，盘互多冈陵。城颓削悬崖，草深恶鸱鸣。嗟尔一抔土，当此百万兵。莽图十九年，聚此天为坑。王者况不死，千骑惊龙腾。汉业兆丰沛，赤符此中兴。创复两不易，山川贲雄名。东南遥相望，盘盘两神京。千年事云散，草木含威灵。野人无所知，城边事春耕。扶犁上废垒，陇亩纵复横。只应怀古士，千古怆馀情。
﻿尧帝庙,金,王磐,古风,上古元气淳以腴，群圣既出如传胪。高辛登天帝挚痡，爰有真人起参墟。黄收纯衣握帝符，马如白练彤云车。璇玑玉衡拟天枢，七政循轨万物舒。耕田凿井人自娱，帝力于我何有诸。千秋万古仰范模，皎如白日临天衢。川流山峙雨露濡，圣人德泽何时枯。□□汉北声教俱，矧兹河汾其故都。邦人誇耀荣乡闾，遗庙世守无代无。迁新去故奠神居，道人精诚与神孚。觚棱金碧凌空虚，采椽土阶与古殊。岁时香火喧笙竽，神兮归来驻銮舆，祐我圣祚窥皇图。
﻿送尚书柴庄卿出使安南,金,王磐,古风,单车奉使柴尚书，龙潭虎穴坦如途。丹青明著使外国，不减汉朝张与苏。共山李生有志谋，乐执鞭弭同驰驱。但愿皇恩弥宇宙，不须珍异输天都。
﻿羑里城文王庙,金,王磐,古风,羑水浅且清，羑里馀荒城。文王德如日，曾此夷其明。陕树憩召伯，箕山栖许生。后人起敬爱，木石含芳荣。嗟尔一抔土，耕犁未全平。千秋不磨洗，永被囚圣名。我行荡阴道，过之为停征。念昔有殷季，虐主方狂酲。铦锋戮贤圣，若刈寸草茎。左啖鄂侯脯，右啜鬼侯羹。兹时无羑里，何以纾淫刑。羑里深杳杳，羑城高亭亭。君王在缧绁，不异南面听。淑气发神虑，淳和助心灵。演开伏羲画，剖出天地精。一时虽冥昧，万古垂日星。若无羑里拘，易经何由成。易经在所重，羑里那可轻！
﻿楚妃怨,金,王郁,五言绝句,凉风绕树秋，长河络天碧。深宫悄无人，月暗莎鸡泣。
﻿长安少年行,金,王郁,七言绝句,新月平康金步莲，青云戚里玉连钱。谁家年少秋风里，梁甫吟成抱剑眠。
﻿阳翟赠李司户国瑞,金,王郁,七言绝句,洛阳赏尽牡丹春，寂寞钧台对夕曛。手折幽兰赠行子，多情惟有李参军。
﻿饮密国公诸子家,金,王郁,七言绝句,宣平坊里榆林巷，便是临淄公子家。寂莫画堂豪贵少，时容词客醉琵琶。
﻿春日行,金,王郁,古风,春日飞，春野寂，红朋碧友元胎湿。东风著意寒食时，游丝粘人困无力。小铃犊车宴堤沙，凤箫惊落琼英花。荒坟颓颓啼夕鸦，草荒月黑鬼思家。
﻿寄远吟,金,王郁,古风,一封征人书，秋帆潇湘岸。当君高楼醉，忆妾空闺叹。
﻿阳关曲,金,王郁,古风,城东车马已促装，城西江水青茫茫。绿杨陌上一杯酒，离愁惨淡春无光。秦楼花映晴烟直，谁家少妇当门立。金鞭入手紫燕嘶，回首飞云晚山碧。
﻿伤别曲,金,王郁,古风,兰皋飞暗尘，征车纡去辙。长安虽咫尺，回首繁华歇。故人亭下酒，蛾眉眼中血。平生慷慨肠，忽作柔丝结。传闻紫塞傍，秋烽下危堞。班超未投笔，来瑱空嚼铁。谁能金闺中，坐眷娟娟月。
﻿古别离,金,王郁,古风,山腰露蕙含天泪，江林枫叶秋容醉。夫君八月雁门行，碎霜冷印白龙辔。忆君挑妾初鸣琴，琴中已有白头吟。朝朝暮暮当时事，言之秪足伤人心。君不见湘妃二女哭舜时，烟筠青玉红珠滋。苍梧人去百想绝，忍教今日生离别。生离别，情偏重。不及双飞南浦云，落红寂寂春闺梦。
﻿秋夜长,金,王郁,古风,秋风袅袅吹庭树，伤心一叶随风去。叶随风去何所之，似我年年困羁旅。神蟉纡屈泥中蟠，青云未到谁汝怜。愁来不寐起视夜，斗柄斜指西南天。
﻿折杨柳,金,王郁,古风,长安二月多绿杨，远信未到龙庭旁。佳人中夜抱影坐，风窗泠泠愁思长。青天无云一镜洁，万户千门音响绝。何人横笛在高楼，玉龙叫彻春江月。
﻿游子吟,金,王郁,古风,短日空裴回，流云自来去。茫茫晓野客衣单，白露无声落秋树。
﻿拟古别离,金,王郁,句,黄鹤楼高云不飞，鹦鹉洲寒星已曙。
﻿送李文起令鄜城,金,王元粹,五言律诗,好去鄜城宰，当途有荐章。长才试县邑，嘉政寄循良。远路连秋草，征衫带夕阳。济时公等在，吾欲汎沧浪。
﻿旅次,金,王元粹,五言律诗,旅次浑无定，生涯亦漫劳。病求方士药，寒忆故人袍。避俗惟黄卷，忘忧但浊醪。柴门多落叶，昨夜朔风高。
﻿临高,金,王元粹,七言律诗,客子临高秋思生，碧山无际暮云横。但看八月草木落，未见中原尘坌清。流景暗徂人易老，故园何在梦频惊。尊中有物同谁尽，正要相看醉胆倾。
﻿九日,金,王元粹,七言律诗,凭高一望客心伤，风景萧条是楚乡。飞雁欲归何处去，幽花还似昔年芳。诗因感物聊成咏，酒为随人强举觞。十载蹉跎身事晚，每逢佳节转凄凉。
﻿寿李长源,金,王元粹,七言律诗,匹马短衣看此行，看君谁信是书生。听诗未觉秦川远，倚剑长怀晋水清。一饭见哀韩信耻，千金为寿鲁连轻。壮年休洒新亭泪，且为江山灌巨觥。
﻿登鄂城寺楼,金,王元粹,七言律诗,乱后行藏岂自由，此身虽在病兼忧。一抔徒积黄泉恨，四壁难为白日谋。数极乾坤见中否，迹随沟壑恐长休。可怜海内干戈满，独对江山倚寺楼。
﻿哭李长源,金,王元粹,七言律诗,十月西来始哭君，山中何处有孤坟。以才见杀人皆惜，忤物能全我未闻。李白歌诗堪应诏，陈琳书檄偶从军。穷途无地酬知已，会待升平缉旧文。
﻿万里,金,王元粹,七言律诗,万里江山动楚吟，异乡风物长年心。孤身转觉乾坤窄，往事空惊岁月深。木落高城初过雁，霜飞幽馆夜闻砧。蹉跎未遂东游计，醉后悲歌泪满襟。
﻿经废宅,金,王元粹,七言绝句,谁家住宅北山隈，乱后逋人尚未回。惆怅门前是官道，临风一树杏花开。
﻿襄阳七绝句 其一 ,金,王元粹,七言绝句,江雨初晴江涨发，凉风吹水波浪开。日暮津头闻打鼓，越商巴贾卸船来。
﻿襄阳七绝句 其二 ,金,王元粹,七言绝句,街头鱼米近颇贵，缩项长腰最可珍。江东莼鲈亦何好，能令张翰称达人。
﻿襄阳七绝句 其三 ,金,王元粹,七言绝句,近值丧乱弃中原，南来亦复著南冠。吾家旧井岘山畔，野老谩作北人看。
﻿襄阳七绝句 其四 ,金,王元粹,七言绝句,襄阳城府自古雄，千甍万瓦当晴空。短衣少年何处客，相邀一醉楚楼中。
﻿襄阳七绝句 其五 ,金,王元粹,七言绝句,城东大堤堤上头，何处女郎同出游。紫盖留连不归去，唱歌日暮傍汀洲。
﻿襄阳七绝句 其六 ,金,王元粹,七言绝句,江上小儿誇善没，一日入水知几回。汝曹未有机心在，缘底鸥鸟不飞来。
﻿襄阳七绝句 其七 ,金,王元粹,七言绝句,叹息耆旧不复见，欲问土风谁为陈。羊公遗碑武侯庙，江边酒家说向人。
﻿醉后,金,王元粹,七言绝句,云自无依鹤自孤，此生谁信有穷途。干戈二十年来客，留得残骸傍酒垆。
﻿东楼雨中七诗 其一 ,金,王元粹,七言绝句,水边人去燕争泥，风动绿荷香满溪。高树绕楼遮望眼，独看山色过墙西。
﻿东楼雨中七诗 其二 ,金,王元粹,七言绝句,倚楼人看水东流，桥上行人却望楼。零落故宫无觅处，萧萧禾黍满城秋。
﻿东楼雨中七诗 其三 ,金,王元粹,七言绝句,多年苍柏拂檐枝，燕子飞来语向谁。枕簟不妨留客住，满楼风雨下帘时。
﻿东楼雨中七诗 其四 ,金,王元粹,七言绝句,雨入溪楼不见山，雨晴依旧数峰閒。韦郎诗句王维画，好在幽人指顾间。
﻿东楼雨中七诗 其五 ,金,王元粹,七言绝句,庭中野蔓走青蛇，窗外萱葵乱彩霞。云漏斜阳雷渐远，东边飞雨到琼华。
﻿东楼雨中七诗 其六 ,金,王元粹,七言绝句,好风吹袖觉凉生，雨后东溪水面平。无数荷莲看正好，却嫌波底乱蛙鸣。
﻿东楼雨中七诗 其七 ,金,王元粹,七言绝句,沟水清泠树影圆，下楼閒步上楼眠。夜来梦里惊风雨，元是松声到枕边。
﻿春日,金,王元粹,古风,春日何惨惨，春云何阴阴。桃李都未花，况乃馀寒侵。久在城市居，而无人见寻。读易了一编，静见天地心。贫士寡徒侣，古来非独今。
﻿叶县赠李长源,金,王元粹,古风,相见各异县，岁暮风霜清。三日同眠食，深见故人情。借问何所历，大梁与秦京。悠悠川途永，冉冉岁月倾。子当东北驰，予亦西南征。人事相羁束，何时当合并。聊斟昆阳酒，为浇胸次平。出处固难必，勉哉崇令名。
﻿西山避乱三首 其一 ,金,王元粹,古风,苍山多回互，四望令人迷。过午日已暖，残雪融为泥。路滑不可进，弱葛愁攀跻。老幼委沟壑，不如犬与鸡。嗷嗷同行子，手中各有携。汲涧为饮食，架木为岩栖。夜半三四惊，翁媪禁儿啼。念我长病母，乱离隔东西。
﻿西山避乱三首 其二 ,金,王元粹,古风,野宿不得晓，飞霜沾敝袍。空山凝寒色，天边星月高。忆昨离鄂城，数家同遁逃。穿林恐相失，前后闻呼号。避乱但欲远，焉知登顿劳。俯临万仞壑，性命轻鸿毛。
﻿西山避乱三首 其三 ,金,王元粹,古风,青青道边麦，知是谁家田。山田固已薄，榛石复相连。旁有破茅屋，日入不见烟。借问旧居者，闻乱已西迁。平生苦沦薄，对此增慨然。甲兵暗宇宙，谁能安一廛。愁忧无从诉，仰面视苍天。伐木南涧底，双鹿过我前。
﻿还鄂城旧居,金,王元粹,古风,南风兵尘远，病客返旧居。入门顾西壁，书籍亦无馀。数口共嗷嗷，日事将何如。屋破未暇葺，草满须当锄。昔去季冬末，今来孟夏初。深愧资用绝，时时烦里闾。
﻿八月二十三日夜走西山,金,王元粹,古风,妇病不能进，儿啼不肯行。苍茫荒野外，北风鼓鼙声。老幼夜中逃，失路入榛荆。月出天欲曙，山头烽火明。邓卒一战溃，敌势遂纵横。昨朝使帖下，主将亦还营。嗷嗷二十载，何时见升平。我生值世乱，世乱难为生。
﻿武侯庙,金,王元粹,古风,武侯祠庙南山曲，苔满荒碑不堪读。客子登临又一时，秋色苍苍入乔木。天下不可无奇材，千年精爽安在哉。孤吟裴回不忍去，寒日欲下悲风来。
﻿丹阳东楼,金,王元粹,古风,仙人楼居避蒸湿，东楼缥缈群仙集。风吹高柏影在衣，忽惊满座蛟龙入。日晚留连共一觞，归来如梦海生桑。片云送雨山头黑，傍水低飞燕子忙。
﻿句,金,王元粹,句,十月风霜侵病骨，数家针线补残衣。
﻿赠段十,金,王浍,五言律诗,相识风尘下，斯文伯仲间。骑驴逢圣日，扪虱对秋山。忠信偏成拙，支离最得閒。秦川贵公子，早计适荆蛮。
﻿感遇四首 其二 ,金,王浍,古风,两虎斗中野，利乃归衡虞。血肉相蹂躏，鼓吹行通衢。独倚刚膂力，箕踞倾百壶。未必非祸福，凡百持尔躯。吾闻虎畏罴，吹竹不枝梧。
﻿感遇四首 其四 ,金,王浍,古风,槁梧蒙绂冕，峥嵘化侯王。�饵先百牢，兰烟浮玉房。儿女何所见，拜跪色甚庄。四海正聋瞽，威灵尔翕张。哀哉杞梓材，弃捐官道傍。
﻿感遇二首 其一 ,金,王浍,古风,迅景走北陆，高木交翔风。众情悦妖冶，岂云惠其终。万事无不有，流转大化中。古来论成败，咄咄鱼为龙。牛车窜下国，势异情则同。征诛继揖让，桓桓汤武功。彼美二三子，一笑清酤空。
﻿感遇二首 其二 ,金,王浍,古风,光风荡繁囿，丹绿缀柔柯。游子去万里，空闺敛翠蛾。行云落江水，酒尽不成歌。鸡飞与狗走，妾命独奈何。
﻿洞仙歌 赋榛实屏山所录,金,王浍,词,圆刚定质，混物非凡类。仁处其中静忘意。任蝶蜂狂绕，燕雀喧争，心君正，惟取清白自治。黄衣从澹泊，此个家风异，偶合阴阳弃神智。怕旁人冷眼，嫌太孤高，樽俎地、聊许松梧同器。待他日、山林不相容，请援手仙芚、要充仙贽。
﻿河之坊,金,王浍,四言诗,河之坊矣，截截其平。岂曰不力，言持其盈。国�覆矣，视尔梦梦。云胡昊天，不终惠我生。云胡昊天，疾威堂堂。辗转玩日，四国卒荒。偃仰在位，不知匪臧，不顾其行。有粟有粟，亦集于缶。则不敢饘，抑糊余口。谇曰哲矣，孰秉其咎。知我懮懮，不知我疚。陟彼南山，石其扁矣。戒尔勿伤，足其趼矣。��㖧㖧，颜之腼矣。猗余何言，涕之泫矣。民之种种，具曰赘疣。弗于尔躬，曷云能瘳。勖哉夫子，保尔有位，慎尔为犹。
﻿寄燕京道友,金,丘处机,五言律诗,此行真不易，此别话应长。北蹈野狐岭，西穷天马乡。阴山无海市，白草有沙场。自叹今华发，还来历大荒。
﻿登寿乐山,金,丘处机,五言律诗,地土临边塞，城池压古今。虽多坏宫阙，尚有好园林。绿树攒攒密，清风阵阵深。日游仙岛上，高视八纮吟。
﻿题天坛二首 其一 ,金,丘处机,七言律诗,峨峨峻岭接云衢，古柏参差数万株。瑞草不容凡眼见，灵禽只傍道人呼。凿开洞府群仙降，炼就丹砂百怪除。福地名山何处有？长春即是小蓬壶。
﻿题天坛二首 其二 ,金,丘处机,七言律诗,四面诸山若附庸，突然中起最高峰。每看晴日移坛影，常说寒潭卧黑龙。沆瀣要和千岁药，茯苓先斸万年松。拟寻活计参真趣，又隔烟萝第几重。
﻿答宣抚王巨川,金,丘处机,七言律诗,旌旗猎猎马萧萧，北望燕师渡石桥。万里欲行沙漠外，三春遽别海山遥。良朋出塞同归雁，破帽经霜更续貂。一自玄元西去后，到今无似北庭招。
﻿初入峡门,金,丘处机,七言律诗,入峡清游分外嘉，群峰列岫戟查牙。蓬莱未到神仙境，洞府先观道士家。松塔倒悬秋雨露，石楼斜照晚云霞。却思旧日终南地，梦断西山不见涯。
﻿复寄燕京道友,金,丘处机,七言律诗,十年兵火万民愁，千万中无一二留。去岁幸逢慈诏下，今春须合冒寒游。不辞岭北三千里，仍念山东二百州。穷急漏诛残喘在，早教身命得消忧。
﻿出明昌界,金,丘处机,七言律诗,坡陁折叠路湾环，到处盐场死水湾。尽日不逢人过往，经年时有马回还。地无木植惟荒草，天产丘陵没大山。五谷不成资乳酪，皮裘毡帐亦开颜。
﻿鱼儿泺,金,丘处机,七言律诗,北陆初寒自古称，沙陁三月尚凝冰。更寻若士为黄鹄，要识修鲲化大鹏。苏武北迁愁欲死，李陵南望去无凭。我今返学卢敖志，六合穷观最上乘。
﻿泺驿路,金,丘处机,七言律诗,极目山川无尽头，风烟不断水长流。如何造物开天地，到此令人放马牛。饮血茹毛同上古，峨冠结发异中州。圣贤不得垂文化，历代纵横只自由。
﻿雪山,金,丘处机,七言律诗,当时悉达悟空晴，发轸初来燕子城。北至大河三月数，西临积雪半年程。不能隐地回风坐，却使弥天遂日行。行到水穷山尽处，斜阳依旧向西倾。
﻿望阴山,金,丘处机,七言律诗,高如云气白如沙，远望那知是眼花。渐见山头堆玉屑，远观日脚射银霞。横空一字长千里，照地连城及万家。从古至今常不坏，吟诗写向直南誇。
﻿至回纥城暇日出诗一篇,金,丘处机,七言律诗,二月经行十月终，西临回纥大城墉。塔高不见十三级，山厚已过千万重。秋日在郊犹放象，夏云无雨不从龙。嘉蔬麦饭蒲萄酒，饱食安眠养素慵。
﻿二月二日司天台判李公辈邀游郭西归作,金,丘处机,七言律诗,阴山西下五千里，大石东过二十程。雨霁雪山遥惨澹，春分河府近清明。园林寂寂鸟无语，风日迟迟花有情。同志暂来閒睥睨，高吟归去待升平。
﻿复游郭西,金,丘处机,七言律诗,深蕃古迹尚横陈，大汉良朋欲遍寻。旧日亭台随处列，向年花卉逐时新。风光甚解流连客，夕照那堪断送人。窃念世间酬短景，何如天外领长春。
﻿寄东方道众,金,丘处机,七言律诗,当时发轫海边城，海上干戈尚未平。道德欲兴千里外，风尘不惮九夷行。初从西北登高岭，渐转东南指上京。迤逦直西南下去，阴山之外不知名。
﻿回纥纪事,金,丘处机,七言律诗,回纥丘墟万里疆，河中城大最为强。满城铜器如金器，一市戎装似道装。剪镞黄金为货赂，裁缝白氎作衣裳。灵瓜素椹非凡物，赤县何人搆得尝。
﻿奉诏回作,金,丘处机,七言律诗,外国深蕃事莫穷，阴阳气候特无从。才经四月阴魔尽，却早弥天旱魃凶。浸润百川当九夏，摧残万草若三冬。我行往复三千里，不见行人带雨容。
﻿咏天池,金,丘处机,七言律诗,三峰并起插云寒，四壁横陈绕涧盘。雪岭界天人不到，冰池耀日俗难观。岩深可避刀兵害，水众能滋稼穑乾。名镇北方为第一，无人写向画图看。
﻿烟霞洞四首 其一 ,金,丘处机,七言绝句,山云勃勃涌惊涛，海水漫漫浸巨鳌。极目下观千万里，扶桑依约见蟠桃。
﻿烟霞洞四首 其二 ,金,丘处机,七言绝句,白石磷磷绕洞泉，苍松郁郁锁寒烟。碧桃花发朱樱秀，别是人间一洞天。
﻿烟霞洞四首 其三 ,金,丘处机,七言绝句,海上群山培塿多，姑馀高峻出陂陀。太平直与稽天翠，五岳高标未见过。
﻿烟霞洞四首 其四 ,金,丘处机,七言绝句,海曲山河洞府低，蓬壶阆苑海东西。仙人玉女时游集，不许桃源过客迷。
﻿春晚登眺,金,丘处机,七言绝句,残花冉冉飞红雨，落日依依散白毫。遥望西山官堠子，倚天孤耸一拳高。
﻿青天歌八章 其一 ,金,丘处机,七言绝句,我初开廓天地清，万户千门歌太平。有时一片黑云起，九窍万骸俱不宁。
﻿青天歌八章 其二 ,金,丘处机,七言绝句,月下方堪把笛吹，一声响亮震华夷。惊起东方玉童子，倒骑白鹿如星驰。
﻿青天歌八章 其三 ,金,丘处机,七言绝句,纵横自在无拘束，心不贪荣身不辱。閒唱壶中《白雪歌》，静调世外《阳春曲》。
﻿青天歌八章 其四 ,金,丘处机,七言绝句,吾家此曲皆自然，管无孔兮琴无弦。得来惊破浮生梦，昼夜清音满洞天。
﻿春寒,金,丘处机,七言绝句,海上春风日日颠，山头春色几时妍。清明过了朱明近，未有红芳到眼前。
﻿鳌山,金,丘处机,七言绝句,重冈复岭势崔嵬，照眼云山翠作堆。路转山腰三百曲，行人一步一徘徊。
﻿狮子峰,金,丘处机,七言绝句,鳌山东面海浮空，日出扶桑照海红。浩渺碧波千万里，尽成金色满山东。
﻿金山,金,丘处机,七言绝句,金山南面大河流，河曲盘桓尝素秋。秋水暮天山月上，清吟独啸夜光毬。
﻿雪山,金,丘处机,七言绝句,东山日夜笔濛鸿，晓色弥天万丈红。明月夜来飞出海，金光射透碧霄空。
﻿秋阳观二绝 其一 ,金,丘处机,七言绝句,秋阳观后碧岩深，万顷烟霞插翠岑。一径飞花春水急，湾环流出洞天心。
﻿秋阳观二绝 其二 ,金,丘处机,七言绝句,群山一带碧嵯峨，上有群仙日夜过。洞府深沈人不到，时闻岩壁洞仙歌。
﻿劳山诗 其一 ,金,丘处机,七言绝句,卓荦鳌山出海隅，霏微灵秀满天衢。群峰削蜡几千仞，乱石穿空一万株。
﻿劳山诗 其二 ,金,丘处机,七言绝句,道祖二宫南镇海，王明三崓北当途。是知物外仙游境，不向人间作画图。
﻿劳山诗 其三 ,金,丘处机,七言绝句,初观山色有无时，十日迁延尚未之。咫尺洞天行不到，空馀吟咏满囊诗。
﻿劳山诗 其四 ,金,丘处机,七言绝句,浮烟积翠绕山城，叠嶂层峦簇画屏。造物建标东枕海，云舒霞捲日冥冥。
﻿劳山诗 其五 ,金,丘处机,七言绝句,三围大海一平田，下镇金鳌上接天。日夜潮头风辊雪，彩霞深处有飞仙。
﻿劳山诗 其六 ,金,丘处机,七言绝句,松岩霞窟瑞烟轻，洞府深沉气象清。怪石乱峰谁变化，亘初开辟自天成。
﻿劳山诗 其七 ,金,丘处机,七言绝句,牢山本即是鳌山，大海中心不可攀。上帝欲令修道果，故移仙迹近人间。
﻿劳山诗 其八 ,金,丘处机,七言绝句,因持翰墨写形容，陟彼高冈二十重。南出巨平千万叠，一层崖上一层峰。
﻿劳山诗 其九 ,金,丘处机,七言绝句,修真恰似上山劳，脚脚难移步步高。若不志心生退怠，直趋天上接蟠桃。
﻿劳山诗 其十 ,金,丘处机,七言绝句,山川都属道生涯，万象森罗共一家。不是圣贤潜制御，安能天地久光华。
﻿劳山诗 其十一 ,金,丘处机,七言绝句,可叹巍巍造物功，山河大地立虚空。八荒四海知多少，尽在含元一气中。
﻿云屯山,金,丘处机,古风,云屯山，云冥冥，天风动摇飞雨零。神奇幻怪不可测，千变万化无常形。云收雨霁杳无迹，但见群山罗翠屏。山高谷深复何有，白石磊磊松烟青。春风浩荡满山谷，直上似欲超天庭。心虚目极淡天阔，俯视漠漠环沧溟。昔居庵地走三郡，今为洞天朝万灵。虚空旧基作新观，万世不朽传佳名。
﻿题刘节使所藏显宗御画庄子像,金,丘处机,古风,显宗好道当年壮，手笔南华古形状。南华去世千载馀，状貌风格知何如？只是今人重古道，彷佛气象加襟裾。至人胸中本无待，万窍吹嘘任天籁。杨韩嵇阮心不同，到了各归于大块。
﻿下手迟,金,丘处机,古风,落魄闲人本姓丘。住山东、东路登州。自少年、割断攀缘网，从师父西游。兀兀腾腾不系留。似长江、一叶孤舟。任红尘、白日忙如火，但云漾无忧。
﻿下手迟,金,丘处机,古风,物外优游散诞身。似青霄、一片闲云。任虚空、来往呈嘉瑞，但不惹纤尘。八表天游何所亲。会三光、日月星辰。向闲中、别没生涯事，且作伴为邻。
﻿赴龙岩寺斋以诗题殿西庑,金,丘处机,古风,杖藜欲访山中客，空山沈沈澹无色。夜来飞雪满岩阿，今日山光映天白。天高日下松风清，神游八极腾虚明。欲写山家本来面，道人活计无能名。
﻿自金山至阴山纪行,金,丘处机,古风,金山东畔阴山西，千岩万壑横深溪。溪边乱石当道卧，古今不许通轮蹄。前年军兴二太子，修道架桥彻溪水。今年吾道欲西行，车马喧阗复经此。银山铁壁千万重，争头竞角誇清雄。日出下观沧海近，月明上与天河通。参天松如笔管直，森森动有百馀尺。万株相倚郁苍苍，一鸟不鸣空寂寂。羊肠孟门压太行，比斯大略犹寻常。双车上下苦敦攧，百骑前后多惊惶。天海□在山头上，百里镜空含万象。悬车束马西下山，四十八桥低万丈。河南海北山无穷，千变万化规模同。未若兹山太奇绝，磊落峭拔加神功。我来时当八九月，半山已上皆为雪。山前草木暖如春，山后衣衾冷如铁。
﻿晚泊古渠,金,丘处机,古风,志道既无成，渊冰深有惧。东辞海上来，西望日边去。鸡犬不闻声，马牛更递铺。千山及万水，不知是何处？
﻿水云游,金,丘处机,古风,且住且住。且向碧岩，忘机绝虑。自知得分溥缘轻，卒难为显露。支离幻化藏名誉。扼年光时序。共磻溪一带豪民，结良因妙趣。
﻿清心镜,金,丘处机,古风,万灵中，人最贵。超群化，数属三才品位。愚夫甚却骋凶顽，便将为容易。杀害生灵图作戏。全不念地狱，重重暗记。一朝若大限临头，与佗家恺气。
﻿清心镜,金,丘处机,古风,建斋筵，须省可。休罗列，看食重重堆□。本来要荐福求恩，却招殃惹祸。强老先生还见么。莫不是受用，于身太过。如今纵百味珍羞，眼相看咽唾。
﻿清心镜,金,丘处机,古风,鬼神擒，鞭挞跪。愁开眼，强欲思量巧计。当头把业镜高悬，那冤家怎讳。拔舌剜心酬快意。全不似旧日，馨香美味。三涂任百毒陵迟，再生人卒未。
﻿万年春,金,丘处机,词,土穴秋来，温温渐觉阳和胜。幽栖兴。道家偏称。疏懒多贫病。凛冽天寒，叶落山川净。窗前竞。雪飘风劲。热焙闲吟咏。
﻿万年春 杜鹃,金,丘处机,词,春暖烟晴，杜鹃永日啼芳树。声声苦。劝人归去。不道归何处。我欲东归，归去无门路。君提举。有何凭据。空设闲言语。
﻿万年春 衲衣,金,丘处机,词,衲袄秋来，著身渐觉时相称。霜天净。畅怀游兴。不怕西风劲。百片千条，上下穿联定。宽还正。外疏狂性。内放明珠莹。
﻿万年春 惊睡,金,丘处机,词,秋夜沉沉，漏长睡酷多思想。须依仗。道情和畅。不纵魔军王。打叠神情，物物离心上。虚空帐。慧灯明放。坐待金鸡唱。
﻿上丹霄,金,丘处机,词,洞天清，神山秀，少人行。尽贪恋、世梦峥嵘。仙风瑞景，眼前虽顿却如盲。爱河终日，竞浮沉、来往纵横。东方出，西方没，南方死，北方生。四方转、异类翻腾。区区甚日，道眸开阐欲心更。愿将灵质，悟空华、彼岸高登。
﻿上丹霄 答陇州防御裴满镇国,金,丘处机,词,厌尘劳，抛家计，慕清闲。向物外、观照人间。须臾变灭，蜃楼歌侧海涛翻。暂时光景，转身休、百岁如弹。掀天富，倾城丽，过人勇，彻心奸。尽逐境、颠倒循环。纷纷醉梦，往来争夺苦摧残。不如闻早，伴烟霞、高卧云山。
﻿上丹霄 赠京兆府统军夹谷龙虎,金,丘处机,词,感皇恩，承天诏，控西南。大门敞、高对烟岚。双权再任，过期无代复登三。晏然军国，事和平，灾割封缄。年将暮，心归道，搜玄路，访清谈。降尊宠、谦下无惭。山人放旷，本来无得有何参。但能慈忍，戒荒淫、名挂仙衔。
﻿六么令 法性,金,丘处机,词,浑沦朴散，天地始玄黄。乌飞兔走渐生，群物类开张。一点如如至性，扑入臭皮囊。游魂失道，随波逐浪，万年千载不还乡。错了鸿蒙体段，憎爱日相望。却认父母形骸。做我好容光。劫劫轮回贩骨，受尽苦和殃。何人闻早，寻他归路，莹然恢廓旧嘉祥。
﻿凤栖梧,金,丘处机,词,一点灵明潜启悟。天上人间，不见行藏处。四海八荒惟独步。不空不有谁能睹。瞬目扬眉全体露。混混茫茫，法界超然去。万劫轮回遭一遇。九元齐上三清路。
﻿凤栖梧,金,丘处机,词,今日思量当日故。知我前程，迢递时难度。福祐不弘天不助。匆匆欲去无门去。走骨行尸心已悟。魂梦悠悠，且向磻溪住。幸谢街坊豪杰户。时时蓦谓来相顾。
﻿凤栖梧,金,丘处机,词,日月循环无定止。春去秋来，多少荣枯事。五帝三皇千百祀。一兴一废长如此。死去生来生复死。轮回变化，□□何时已。不到无心休歇地。不能清净超于彼。
﻿凤栖梧,金,丘处机,词,得好休来休便是。赢取逍遥，免把身心使。多少聪明英烈士。忙忙虚负平生志。造物推移无定止。昨日欢歌，今日愁烦至。今日不知明日事。区区著甚劳神思。
﻿凤栖梧 述怀,金,丘处机,词,西转金乌朝白帝。东望银蟾，皓色笼青桂。渐扣南华排菊会。满斟北海醺醺醉。醉卧终南山色翠。山色清高，夜色无云蔽。一鸟不鸣风又细。月明如昼天如水。
﻿凤栖梧 寄东方学道者,金,丘处机,词,天下风光何处好。八水三川，自古长安道。锦树屏山方曲绕。天涯海角谁能到。既是抛家须早早。云水登程，莫恋闲花草。直至潼关西岳庙。教君廓尔清怀抱。
﻿凤栖梧 道友见访于磻溪,金,丘处机,词,孤僻嵁岩清净界。凿土安身，抱道忘知解。道友相看唯莫怪。贫闲守拙无相待。富贵功名堪倚赖。多是多非，尖凿多成败。玉食馨香终不耐。箪瓢寂淡常安泰。
﻿双双燕 春山,金,丘处机,词,春烟淡荡，青山媚，行云乱飘空界。花光石润，秀出洞天奇怪。户牖平高万丈，尽耳目、临风一快。多生浩劫尘情，旷朗浑无纤芥。堪爱。逍遥自在。疏枷锁，抛离业根冤债。风邻月伴，道合水晶天籁。无限峥嵘胜景，尽赐与、山堂教卖。千圣宝珠，酬价问君谁解。
﻿心月照云溪,金,丘处机,词,阴阳变化，万古同于此。得失暂时间，又何必、欣生恶死。存亡寿夭，都在百年中，回头看，北邙山，累累皆相似。身如赁舍，性假权居止。何处是家乡，任六道、循环驱使。觉来放下，不受苦孜煎，非眷属，莫忧佗，且要堤防自。
﻿忆江南,金,丘处机,词,山中好，长夏正相宜。修竹万竿金锁碎，飞流千尺玉帘垂。何处有炎曦。松影下，散诞更无拘。沉李浮瓜供枕簟，苍松白石伴琴棋。一醉任风吹。
﻿忆江南,金,丘处机,词,山中好，末后称三冬。纸帐蒲团香淡碧，竹炉茶灶火深红。交袖坐和冲。人如梦，百岁等闲中。梅蕊绽时泉脉动，雪花飞处雁书空。一醉待春风。
﻿忆江南,金,丘处机,词,山中好，秋景不凄凉。白酒黄鸡新稻熟，紫茱金菊有清香。橘绿满林霜。凉月白，松桧郁苍苍。但见村翁歌贺社，不闻丁壮在门傍。一醉又何妨。
﻿忆江南 四时四首,金,丘处机,词,山中好，最好是春时。红白野花千种样，间关幽鸟百般啼。空翠湿人衣。茶自采，笋蕨更同薇。百结布衫忘世虑，几壶村酒适天机。一醉任东西。
﻿无俗念,金,丘处机,词,孤身蹬，泛秦川、西入磻溪乡域。旷谷岩前幽涧畔，高凿云龛栖迹。烟火俱无，箪瓢不置，日用何曾积。饥餐渴饮，逐时村巷求觅。选甚冷热残馀，填肠塞肚，不假珍羞力。好弱将来糊口过，免得庖厨劳役。装贯皮囊，熏蒸关窍，图使添津液。色身轻健，法身容易将息。
﻿无俗念 月,金,丘处机,词,偎岩傍陇，扼长更、萧索昏魔非一。皓月澄澄山上显，天角辉辉初出。露结霜凝，金华玉润，淡荡何飘逸。清临寰宇，发扬神秀姿质。凄怆六合群情，淹沉幽昧，惨怛劬劳疾。大阐良因弘济度，皆得逍遥宁谧。浩气腾腾，馀光蔼蔼，至性那亏失。圆明法界，法轮常自充实。
﻿无俗念 乐道,金,丘处机,词,迎今送古，叹春花秋月，年年如约。物换星移人事改，多少翻腾沦落。家给千兵，官封一品，得也无依托。光阴如电，百年随手偷却。有幸悟入玄门，擘开疑网，撞透真欢乐。白玉壶中祥瑞罩，一粒神丹挥霍。月下风前，天长地久，自在乘鸾鹤。人间虚梦，不堪回首重作。
﻿无俗念 仙景,金,丘处机,词,十洲三岛，运长春、不夜风光无极。宝阁琼楼山上耸，突兀巍峨千尺。绿桧乔松，丹霞密雾，簇拥神仙宅。漫漫云海，奈何无处寻觅。遥想徐福当时，楼般东下，一去无消息。万里沧波空浩渺，远接天涯秋碧。痛念人生，难逃物化，怎得游仙域。超凡入圣，在乎身外身易。
﻿无俗念 岁寒守志,金,丘处机,词,同云瑞雪，正三冬、□闭严凝时节。寂寞山家孤悄悄，终日无人谈说。败衲重披，寒埪独坐，夜永愁难彻。长更无寐，朔风穿户凄冽。求饭朝入西村，临泉夹道，玉叶凌花结。冻手频呵仍自恨，浊骨凡胎为劣。昼夜参差，饥寒逼迫，早晚超生灭。须凭一志，撞开千古心月。
﻿无俗念 竹,金,丘处机,词,虚心翠竹，禀天然、一气生来清独。月下风前堪赏玩，嘲谑令人无俗。嫩叶萧骚，隆冬掩映，秀出千林木。英姿光润，状同玄辅寒玉。好事东里田侯，南溪新种，使我开青目。尽日高吟窗外看，风飐筠梢摇绿。冉冉幽香，萧萧疏影，坐卧清肌肉。云龛闲伴，雅怀惟称仙福。
﻿无俗念 灵虚宫梨花词,金,丘处机,词,春游浩荡，是年年、寒食梨花时节。白锦无纹香烂漫，玉树琼葩堆雪。静夜沈沈，浮光霭霭，冷浸溶溶月。人间天上，烂银霞照通彻。浑似姑射真人，天姿灵秀，意气舒高洁。万蕊参差谁信道，不与群芳同列。浩气清英，仙材卓荦，下土难分别。瑶台归去，洞天方看清绝。
﻿无俗念 性通,金,丘处机,词,法轮初转，慧风生、陡觉清凉无极。皓色凝空嘉气会，豁荡尘烦胸臆。五贼奔亡，三尸逃遁，表里无踪迹。神思安泰，湛然不动戈戟。信步紫陌红尘，饥餐渴饮，度日随缘觅。物外闲中天地宝，时复玎珰敲击。后约参师，前程归路，自有真消息。鹤书来召，坐升云汉游历。
﻿无俗念 述怀,金,丘处机,词,群山四渎，暮天晴、挥斥阴魔潜伏。太一岩前风道快，千尺波翻蟾足。怒雪惊涛，冲堤拍岸，雷辊云翻逐。青鸥白鹭，月明江上飞速。高下万叠千群，相呼相召，会合清江曲。宝月神珠时逗引，辊出都忘钤束。踊跃飘飘，玲珑灿灿，价忽连城玉。含弘光大，上天入地翻覆。
﻿无俗念 枰棋,金,丘处机,词,前程路远，未昭彰、金玉仙姿灵质。寂寞无功天赐我，棋局开颜销日。古柏岩前，清风台上，宛转晨餐毕。幽人来访，雅怀闲斗机密。初似海上江边，三三五五，乱鹤群鸦出。打节冲关成陈势，错杂蛟龙蟠屈。妙算嘉谋，斜飞正跳，万变皆归一。含弘神用，不关方外经术。
﻿无俗念 蓑衣,金,丘处机,词,深溪古岸，到秋来、莎密茸茸无极。楝择修纤归洞府，虚落晴天吹炙。两束丝乾，千条绳就，不假良工织。闲轩亲自，结成渔父装饰。时伴樵牧嬉游，青山绿水，带雨和烟适。妙绝珍幽径晚，披雪冲开芦荻。我本忘名，人皆易号，唤作蓑衣客。佗年功满，化云天上无迹。
﻿无俗念 暮秋,金,丘处机,词,霜风荡扬，舞飘零、木叶斜飞阡陌。极目长郊凝望处。衰菊斓斑犹坼。点点苍苔，漫漫朝露，渐结清霜白。山川高下，尽成一片秋色。潇潇万物摧残，凄凉天气，愁损征途客。水谷云根无可玩，独有苍苍松柏。悟道真仙，忘机逸士，亘古同标格。欺寒压众，自来天地饶得。
﻿无俗念 赞师,金,丘处机,词,漫漫苦海，似东溟、深阔无边无底。逯逯群生颠倒竞，还若游鱼争戏。巨浪浮沉，洪波出没，嗜欲如痴醉。漂沦无限，化鹏超度能几。唯有当日重阳，惺惺了了，独有冲天志。学易年高心大悟，掣断浮华缰系。十载丹成，一时功就，脱壳成蝉蜕。从师别后，更谁风范相继。
﻿更漏子 乐道,金,丘处机,词,去年禾，今岁麦。陆地如云充塞。丰稔世，太平年。黎民各坦然。众心安，闲客易。到处逍遥无事。昏告宿，馁求餐。坊村没阻颜。
﻿更漏子,金,丘处机,词,夕阳红，秋水澹。雨过碧天如鉴。篱菊绽，塞鸿归，长郊叶乱飞。上西山，斟北海。酩酊神游仙界。霜夜冷，月华清。醺醺醉未醒。
﻿月中仙 对松,金,丘处机,词,落落长松，倚浮云大山、高占幽僻。亭亭隐士，爱洞天岩穴，深藏虚极。对门开是景，挂猿狖、离罗峭壁。尽日无佗事，唯调虎龙，交媾坐磐石。时时鹤听嘉音，动笙篁转流，空外飘激。人明至道，恶管弦幽噎，花间沉溺。出群常羡此，岁寒重、孤凝黛色。炼性超于彼，身闲永同居寿域。
﻿月中仙 景金本作山居,金,丘处机,词,侧磬悬钟，慕巢由隐沦、活计萧索。天然耿介，爱一身孤僻，逍遥云壑。利名千种事，我心上、何曾挂着。幸遇清平世，诸军宴安，刀剑罢挥霍。民歌两穗之丰，教门兴我忘，三岛之约。来宾去友，递日常谷，骖鸾骑鹤。洞前无限景，异花秀、香风喷薄。更谢汧源众，分餐助余长啸乐。
﻿更漏子 其一 假躯,金,丘处机,词,一团脓，三寸气。使作还同傀儡。夸体段，骋风流。人人不肯休。白玉肌，红粉脸。尽是浮华妆点。皮肉烂，血津乾。荒郊你试看。
﻿月中仙 赏月,金,丘处机,词,日色西沉，上高台回观、天地寥廓。疏星隐现，空一轮明月，昭昭无著。皓然三界外，似百炼、青铜鉴跃。处处恩光被，家家照临，庭户启溟漠。长生万里清风，助乾坤荡摇，云雾难作。仙宫宝殿，正烂霞金碧，相辉参错。大哉销夜景，镇千古、含弘磊落。有志攀青桂，蟾宫兔边看捣药。
﻿木兰花慢,金,丘处机,词,伫登临旷望，涌云气，北山兴。旋恍惚阴阳，虚无变化，寥廓充盈。奇峰状如太华，霭棱层、峻极染空青。急雨翻盆泼墨，迅雷激电飞声。威灵。大骋神通，三伏暑，结凝冰。叹是处飘风，良田遇害，厦屋遭倾。唯斯道乡幸感，屡涔涔至也忽然轻。深信皇天辅德，善因恶果分明。
﻿木兰花慢 转轮,金,丘处机,词,叹灵源旷代，本无极，信优游。自朴散形生，销磨混沌，落入行囚。竛竮四方宛转，向迷津、大海苦淹留。法界群情扰扰，梦魂千古悠悠。沦流。贩骨如山，知何日，是程头。好锻炼真空，三光慧照，万劫云收。终须舍身拚命，更惜头护面几时休。裂碎中间一点，便超得岸神舟。
﻿水龙吟,金,丘处机,词,洞天春色盈盈，乱山秀出千堆锦。云收雨敛，晓晴烟淡，碧空横枕。高卧怡怡，顿开怀抱，释迷忘寝。看仙花瑞草，迎风照日，腾光彩，异凡品。欢庆时丰岁稔。万邦宁、百邪俱禁。太平国里，长安陌上，纵横有甚。大道无疑，傍门斜径，不须详审。是从来浩劫，神仙过路，但曾经恁。
﻿水龙吟 西虢,金,丘处机,词,凤鸣南邑清佳，大仙降迹行鸾地。琳宫宝阁，星坛月馆，槐阴竹翠。烟盖云幢，影摇寒殿，往来呈瑞。向虚亭东望，平川似锦，洪波泛。渺天际。山秀水甜人义。遍坊村、各生和气。我来不忍，轻归刘蒋，天心地肺。须待他时，暗淘真秀，育成丹桂。去长安路上，眠冰卧日，作终身异。
﻿水龙吟 夜晴,金,丘处机,词,夜晴寥廓初寒，淡天莹彻琉璃翠。无阴树下，长安楼上，月明风细。百祸潜销，万家同赏，一般清味。见金星朗朗，银河耿耿，交光灿，满天地。流转碧空如水。任纵横、略无凝滞。冲山拍海，倾光腾秀，绵绵吐瑞。达了从兹，宝瓶坚固，玉浆时泥。把衷情欲诉，何人会得，且陶陶醉。
﻿水龙吟 春兴,金,丘处机,词,昊天空阔初晴，气回万物欣欣茂。亭台俯仰，山川高下，妆成锦绣。碧洞清泉，响闻迢递，一声长溜。更时时注目，悠悠远看，青峰上，白云凑。无限灵禽异兽。慰闲心、不辞柴瘦。含风翠柏，双崖争长，千株竞秀。耀日丹台，四时为伴，百年随寿。任寒来暑往，星移物换，得高眠昼。
﻿水龙吟 道运,金,丘处机,词,混元南岳初开，瑞云透出昆仑表。星移电转，阴升阳降，红光缥渺。鹤舞鸾翔，看乌龟共，赤龙蟠绕。尽鸿蒙一气，烹成造化，神仙道，片时了。云散十方三岛，洞天深、月明风袅。此时占得，长生门户，遐龄体调。吟咏从佗，海移山变，石枯松老。伴烟霞独向，非非境外，恨知音少。
﻿水龙吟 警世,金,丘处机,词,算来浮世忙忙，竞争嗜欲闲烦恼。六朝五霸，三分七国，东征西讨。武略今何在，空凄怆，野花芳草。叹深谋远虑，雄心壮气，无光彩，尽灰槁。历遍长安古道。问郊墟、百年遗老。唐朝汉市，秦宫周苑，明明见告。故址留连，故人消散，莫通音耗。念朝生暮死，天长地久，是谁能保。
﻿汉宫春 苦志,金,丘处机,词,二十年间，大魔交正阵，约度千重。狂弓迸箭暗窗，零落无穷。因心睡觉，透历年、无碍真宗。兴慧剑，群魔自然消散，独聘威雄。出入锐光八表，算神机莫测，天网难笼。驱云扫雾荡摇，法界无踪。飞腾变化，任太虚、萧瑟鸣风。巡四海，峥嵘□□，往来几个人同。
﻿玉炉三涧雪,金,丘处机,词,日落风生古洞，夜深月照寒潭。澄澄秋色净烟岚。独弄圆明宝鉴。认得心田要妙，咄回世俗贪婪。自欣山谷卧松岩。情愿被粗食淡。
﻿玉炉三涧雪,金,丘处机,词,一性昭彰乍显，二仪混合初融。飘飘法界任西东。到处神光覆拥。万籁寒泉凑顶，八方瑞霭腾空。怡然独向九霄中。坐看浮生作梦。
﻿玉炉三涧雪,金,丘处机,词,最苦三冬冰雪，难当万里风尘。天涯海角不离身。何处参同心印。况是中丹宛转，徒劳外景因循。争如作伴到青春。看我行藏远近。
﻿玉炉三涧雪 自咏,金,丘处机,词,夜宿磻溪古庙，晓登竹径荒村。日中无事馁巡门。淡饭求佗一顿。不会深穷造化，随缘且度朝昏。是非人我绝谈论。复返生前混沌。
﻿玉炉三涧雪 勤劳,金,丘处机,词,物外虽明端的，天心未放玲珑。区区陌上走西东。也学浮生作梦。梦寐更劳数载，岩龛复度三冬。待佗消息显真功。放出凌云螮蝀。
﻿玉炉三涧雪 暮景,金,丘处机,词,杲日西沉远陇，轻飙南起洪崖。飘飘逸兴爽情怀。吹断愁思俗态。渐渐放开心月，微微射透灵台。澄澄湛湛绝尘埃。莹彻青霄物外。
﻿好离乡,金,丘处机,词,独坐向南溪。一事无能百不知。所爱冥冥烟雨后，东西。云绽峨峨列翠微。苍骨太虚齐。冉冉寒光映日飞。何事中心看不足，忘归。似有膏肓病著肌。
﻿好离乡,金,丘处机,词,乱草独弯跧。鼓腹高歌自在闲。一枕游仙清梦断，怡颜。笑傲声喧碧嶂间。日午启柴关。雀跃徘徊望远山。山下有人来问道，知难。雀跃无言笑却还。
﻿如梦令,金,丘处机,词,皇统年时饥饿。万户愁生眉锁。有口却无餐，滴泪谩成珠颗。灾祸。灾祸。灾祸临头怎躲。
﻿如梦令 诫奢,金,丘处机,词,陕右人人听我。福地好修因果。天下不如斯，贫富一般行坐。轻可。轻可。轻可骄奢太过。
﻿西江月,金,丘处机,词,屈指追思前世，低头省悟令望。今生若不做修行。又与轮回作争。幸遇直常要妙，点头莫故昏蒙。便挥宝剑杀三朋。諕得龟蛇火遁。
﻿齐天乐 忆法眷,金,丘处机,词,自东离海上，元本三洲，四人同契。异域殊乡，同行并坐，终日相将游戏。谈玄论妙，究方外清虚，道家真味。唱和从容，一时法眷情何义。如今分显回然，苦志勤心，磨炼各逃倾逝。既昌飘零，难为会合，幽僻关山迢递。乾坤间隔，望落落犹如，晓星之势。再遇何年，驾云朝上帝。
﻿忍辱仙人,金,丘处机,词,天下周游身不动。人间照了心无用。闲把虚空频趯弄。行云从。八方上下轻放纵。兔角锥儿钻骨痛。龟毛拂子敲山重。扫荡邪魔灵物空。清风送。太平国里乘鸾凤。
﻿忍辱仙人,金,丘处机,词,物外天机唯不审。人间世事无过恁。纵你英雄官极品。身如赁。贪饕逼迫应图甚。我自饥餐并渴饮。布裘不羡披绫锦。饱暖之馀邪僻禁。虚堂任。曲肱展脚和衣寝。
﻿忍辱仙人,金,丘处机,词,一泽天恩齐庆贺。群生地著无饥饿。愁态眉间都蹴破。还真个。盈街堆亩收田课。酝酒邀宾时唱和。排筵看食重堆棰。醉饱腥膻心不挫。骄矜过。却忧福里潜生祸。
﻿忍辱仙人 声色,金,丘处机,词,豪气冲天居列鼎。笙歌聒地排淫境。玉镫飞龙衫帽整。风流骋。不知扑入琉璃井。滑壁千寻光似镜。交加出路无门径。饶你玲珑机巧性。难逃命。与他送却头皮影。
﻿忍辱仙人 妙用,金,丘处机,词,千古圣贤皆一轨。亘初得得从心起。除此逍遥安稳地。无馀理。自然消息恬然美。不在劳神并苦己。般般放下头头是。选甚花街并柳市。虚空体。本来一物无凝滞。
﻿忍辱仙人 春兴,金,丘处机,词,春日春风春景媚。春山春谷流春水。春草春花开满地。乘春势。百禽弄古争春意。泽又如膏田又美。禁烟时节堪游戏。正好花间连夜醉。无愁系。玉山任倒和衣睡。
﻿忍辱仙人 春泽,金,丘处机,词,数载田苗长亢旱。今春雨雪何滋漫。嘉兆分明知过半。将来看。掀天大熟歌讴满。二月花开成片段。千株柳发排堤岸。又待教人装好汉。相呼唤。提壶挈榼争跳窜。
﻿报师恩,金,丘处机,词,不僧不道不温柔。九伯人前不害羞。觉性一时超法界，知身亿劫是吾囚。改头换面人难悟，走骨行尸我不忧。得意忘形还朴去，从教人笑不风流。
﻿报师恩,金,丘处机,词,一横嘉景日常新。古柏森森四季春。福地清高稀俗事，名坛时复会仙宾。人人尽喜生中国，户户虔心敬上真。唯愿诸公皆省悟，同登无漏出红尘。
﻿报师恩 疏慵,金,丘处机,词,懒看经教懒烧香。兀兀腾腾似醉狂。日月但知生与落，是非宁辨短和长。客来坐上心慵问，饭到唇边口倦张。不是故将形体纵，养成贫病疗无方。
﻿报师恩 虢县渭南泺里,金,丘处机,词,一方胜景满川稀。水竹弯环四面围。簇槛名花红冉冉，当门幽桧绿依依。争歌稚子春风舞，斗巧灵禽晓树啼。社内人家三十户，崇真修道压磻溪。
﻿报师恩 赠众道友,金,丘处机,词,神仙缥缈太虚私。世俗无由得见之。幸遇门庭开教化，临逢斋醮莫推辞。担家造孽常终日，作福治心只暂时。更到时来心不谨，终身何以报恩慈。
﻿沁园春,金,丘处机,词,智慧男儿，速悟尘劳，勿将性疲。但此身彼物，皆名幼化，多虚少实，不可追随。万种缠绵，千般汨没，荏苒光阴老却伊。争如向，太玄真教法，讨论希夷。乾坤荡荡无依。似一片、闲云出世奇。悟性宗合道，恩山易挫，神舟得岸，苦海难迷。行满功成，仙游羽化，物外何如土底归。无佗事，要升天入地，俱在心为。
﻿沁园春,金,丘处机,词,列鼎雄豪，兔走乌飞，转头悄然。似电光开夜，云中乍闪，晨霜迎日，草上难坚。立马文章，题桥名誉，恍惚皆如作梦传。争如我，效忘机息虑，返朴归原。壶中异景堪怜。是别有风花雪月天。玩四时时见，祥云瑞气，三光光罩，玉洞琼筵。满泛流霞，高吟古调，骨健神清丹自圆。真堪爱，待功成一举，永镇飞仙。
﻿沁园春 九日虢县傅宅作朝真醮,金,丘处机,词,晔晔重阳，秀气飘飘，廓周大千。正故庵交会，宾朋浩浩，青霄依约，鸿雁翩翩。是处登高，衔杯逸兴，放旷犹如陆地仙。朝真会，赞金风淡荡，玉露新鲜。黄花嫩蕊堪怜。散袅袅、清香满坐传。使众人得味，皆明至道，群莺无语，独王秋天。艳杏妖桃，繁华春景、莫与迎霜敢斗坚。乘佳趣，对芳丛烂饮，一醉千年。
﻿沁园春 示众,金,丘处机,词,世事纷纷，似水东倾，甚时了期。叹利名千古，争驰虎豹，丘原一旦，总伴狐狸。枳棘丛中，桑榆影里，乱冢堆堆谁是谁。君知否，谩徒劳百载，空皱双眉。争如归去来兮。放四大、优游无所为。向碧岩古洞，完全性命，临风对月，笑傲希夷。一曲玄歌，千钟美酒，日月循环不老伊。童颜在，镇龟龄鹤寿，罢喝黄鸡。
﻿沁园春 景金本题作心通,金,丘处机,词,大智闲闲，放荡无拘，任其自然。寄雅怀幽兴，松间石上，高歌沉醉，月下风前。玉女吹箫，金童舞袖，送我醺醺入太玄。玄中理，尽浮沉浩浩，来去绵绵。奇哉妙景难言。算别是、人间一洞天。傲立身敦厚，山磨岁月，从佗轻薄，海变桑田。神气冲和，阴阳升降，已占逍遥陆地仙。无烦恼，任开怀纵笔，端写灵篇。
﻿沁园春 赞佛,金,丘处机,词,净梵王宫，太子殷勤，雪山六期。把世情我态，丝毫断念，云根水谷，麻麦充饥。芥纳须弥，毛吞大海，自古男儿了悟时。超生灭，任循环宇宙，不管东西。圆成无得无知。信法界、空空寂灭机。又勿劳习定，安禅作用，偷闲终日，打坐行治。大理无时，真功非相，动静昏昏合圣规。无高下，但能通般若，总证牟尼。
﻿芰荷香 乞食,金,丘处机,词,日奚为。信腾腾绕村，觅饭充饥。拦门饿犬，撑突走跳如飞。张牙怒目，待操心、活龈人皮。是则是教你看家，宁分善恶，不辨高低。可叹狺狺此物，盖多生乖劣，一性昏迷。谈科演教，丁宁掐耳难知。虽然太上，驾亲临、无处慈悲。为人早早修持。还到恁时，发愤应迟。
﻿诉衷情令,金,丘处机,词,孤城寒角韵悠扬。风送入斜阳。池塘菡萏无色，兰畹有馀香。秋日短，暮天长。月华昌。空空寂照，荡荡虚心，一片清凉。
﻿诉衷情令,金,丘处机,词,纷纷霜叶乱飘扬。时令过重阳。黄花烂漫依槛，犹自吐清香。秋渐老，夜弥长。道情昌。云庵入定，法界游仙，不动凄凉。
﻿诉衷情令,金,丘处机,词,长安风景古今奇。吾道少人知。天心地肺时正，生杀按枢机。灵物秀，玉芝肥。射虹霓。山头凝望，目下三川，压尽华夷。
﻿武陵春 渭南杨五生朝,金,丘处机,词,新岁才交生万物，时令近元宵。瑞气蒙蒙降碧霄。方诞谪仙苗。貌态堂堂殊胜敏，归道厌凡嚣。石烂松枯寿更遥，龟鹤算都饶。
﻿金莲出玉花,金,丘处机,词,登莱潍密。四海皆闻头插笔。爱诤多词。不肯饶人些子儿。余今向道。非似从前生计较。好弱都休。脑后如今没笔头。
﻿金莲出玉花 自述,金,丘处机,词,蓬头垢面。不管形骸贫与贱。抱朴颐神。恬淡无忧乐本真。冰姿玉体。到了难趋趖土底。子羽潘安。泉下骷髅总一般。
﻿金莲出玉花 西虢南村,金,丘处机,词,南村地胜。曲水横斜穿柳径。是处池塘。拍塞荷花映粉墙。高堂大厦。户户如屏堪入画。峻岭崇冈。日日生云遥降祥。
﻿金莲出玉花 法门寺李生求,金,丘处机,词,一团臭肉。千古迷人看不足。万种狂心。六道奔波浮更沉。天真佛性。昧了如何重显证。宝范仙宗。觉后凭君豁蔽蒙。
﻿金莲出玉花 青峰,金,丘处机,词,云收雨霁。露出青峰寒骨势。野静天空。岌岌高横碧落中。南溪无景。与尔炎天销日永。永日题诗。不赋闲愁只赋伊。
﻿金莲出玉花 夏旱,金,丘处机,词,时当正热。正值天高时雨阙。万里晴晖。云欲生来风旋吹。如炉天地。尽日炎炎熔暑气。物困人疲。忆得前春嫌雨时。
﻿减字木兰花,金,丘处机,词,重阳师父。昔日甘河曾得遇。大道心开。设教东游海上来。天涯回首。挈得吾乡三四友。魏国升遐。惊动秦川百万家。
﻿青莲池上客,金,丘处机,词,重阳羽化登仙路。兄弟如何措。各各勤修生觉悟。通无入有，静思忘念，密考丹经祖。一时浩劫真容露。放荡情怀任诗句。直待人间功行具。云朋霞友，爽邀风月，笑指蓬瀛去。
﻿青莲池上 幽栖,金,丘处机,词,一从东别长安道。西住磻溪庙，渐扣南山名迹杳。洪沟冷淡，土龛潇洒，北府何曾到。夜深陌上行人悄。独听岩前子规叫。切切松梢啼到晓。声声相劝，不如归去，争奈功夫少。
﻿雨中花令,金,丘处机,词,一种灵苗体性殊。待秋风、冷透根株。散化开、百亿黄金嫩，照天地清虚。九日持来满座隅。坐中观、眼界如如。类长生、久视无凋谢，称作伴间居。
﻿鹧鸪天,金,丘处机,词,一片顽心要似飞。引入千古不思归。幸遇明师因晓了，肯教熟境再相随。你来时，我却西。我今省悟即从伊。万劫轮回皆为汝，百般魔障更因谁。
﻿点绛唇,金,丘处机,词,昨夜醺醺，醉中似觉乘丹凤。笙歌共。四天飞纵。□入桃源洞。正向深溪，闲把明珠弄。□晨动。一声风送。惊断游仙梦。
﻿炼丹砂,金,丘处机,词,守分莫强图。遣日闲居。乐天知命忍萧疏。万事休论成与败，兀兀前途。失去本来虚。得也何如。百年反覆乃须臾。不似中心存道念，贤圣相扶。
﻿神光灿,金,丘处机,词,推穷三教，诱化群生，皆令上合天为。慕道修真，行住坐卧归依。先须保身洁净，内常怀、悯物慈悲。挫刚锐，乃初心作用，下手根基。款款磨砻情性，除贪爱、时时剪拂愚迷。福慧双全，开悟自入希夷。灵台内思不疚，任纵横、出处何疑。彻头了，尽虚空、裁断是非。
﻿神光灿,金,丘处机,词,悲欢绝念，视听忘怀，从初号曰希夷。不晓根源，刚强说是谈非。百般拈花摘叶，谩徒劳、使尽心机。这些事，算人人易悟，个个难依。不在唇枪舌剑，人前斗、惺惺广学多知。上士无争，只要返朴除疑。冥冥放开四大，把尘劳、一旦纷飞。认得后，管教贤、拍手笑归。
﻿神光灿,金,丘处机,词,修真门户，大道家风，长春境界无边。秀气盈盈，闲里别有壶天。天中自然快乐，运三光、日月周旋。忘伎巧，任淳风坦坦，圣道平平。一念还乡寂处，三宫罩、清灵万派归源。浩浩神光，来去透骨绵绵。行人顿除造作，待功成、指日登仙。未行者。向词中、明取一言。
﻿贺圣朝,金,丘处机,词,洞天深处，良朋高会，逸兴无边。上丹霄飞至，广寒宫悄，掷下金钱。灵虚晃辉，睡魔奔送，玉兔婵娟。坐忘机、观透本来真，任法界周旋。
﻿贺圣朝,金,丘处机,词,断云归岫，长空凝翠，宝鉴初圆。大光明宏照，亘流沙外，直过西天。人间是处，梦魂沈醉，歌舞华筵。道家门、别是一船清，暗开悟心田。
﻿贺圣朝 静夜,金,丘处机,词,夕阳沉后，陇收残照，柏锁寒烟。向南溪独坐，顺风长听，一派鸣泉。迢迢永夜，事忘闲性，琴弄无弦。待云中、青鸟降祥时，证陆地神仙。
﻿恣逍遥,金,丘处机,词,忙里偷闲，师前取意。胜如那、苦求庸昧。连朝抵暮，贪生不已。也道我、为人过了一世。假使狂图，兼能巧智。多方便、蕴成家计。儿孙有靠，金珠没底。终比□、精神较些憔悴。
﻿恣逍遥,金,丘处机,词,昔种良因，今生福地。虚空感、上真加卫。开坛阐化，垂恩普济。凡一月、于中建成三会。至日相呼，临时莫避。乘斋且、散心游戏。家中不足，眉头长系。也则是、浮生过了一世。
﻿悟南柯,金,丘处机,词,浩浩尘埃境，翩翩幻化躯。中情不解了须臾。任意奔波，颠倒走崎岖。逗引中丹坏，销靡内藏虚。悲愁灾患共萦纡。百便千方，医疗不能除。
﻿悟南柯,金,丘处机,词,白露三秋尽，清霜十月初。群花零落共萧疏。唯有重阳，嘉景独魁梧。烂漫真堪爱，馨香不可辜。人人皆插满头敷。试问乔公，簪著一枝无。
﻿悟南柯,金,丘处机,词,烂漫黄金蕊，轻盈白玉枝。重阳留得下元时。醮谢星官，特地献真师。牒秦三天主，声闻九地司。存亡福庆已潜资。大道洪恩。兼付出家儿。
﻿桃源忆故人,金,丘处机,词,故人别后闲吟罢。寂寞云溪潇洒。百尺孤松影下。独弄周天卦。清风皓月虽无价。妙手奇工难画。欲向世间夸诧。谁是分真假。
﻿桃源忆故人 丹阳屡传教诲寄答,金,丘处机,词,虚空照耀明如镜。好弱头头皆应。随逐状同形影。稍错还提正。佗人谗报浑虚佞。远道狂言无证。切告后来休听。默默依贤圣。
﻿浣溪沙,金,丘处机,词,云水飘飘物外吟。醍醐默默醉中斟。神仙活计道人心。容易肯争三寸气，寻常不贮一文金。清贫柔弱祸难侵。
﻿浣溪沙 土埪避暑,金,丘处机,词,仙院深沉古柏青。森森寒影拂苔轻。萧条终日爽人情。洞冷不知门外暑，心闲唯觉腹中清。绕身浑似积冰凌。
﻿浣溪沙 退道,金,丘处机,词,剑树刀山雪刃横。千磨百拷死还生。哀声流血苦难登。针刺著身犹害痛，钢铓刳性莫非疼。如何淫放不修行。
﻿留客住 修道,金,丘处机,词,四元遇。过华山、共临秦地，咏歌谈笑，暗阐重阳佳趣。无为自令人化，有幸天使，官磨相间阻。东连海上，奋三公高义，大开门户。教行普。叹我离群，忘形慵举。内省无愆，外患何忧何惧。三光盛衰，交变万化，恩害相生天地数。留身且住。待青霄得志，坦然行步。
﻿离苦海/步蟾宫,金,丘处机,词,知君好事从来慕。争奈染浮华难去。虽然欲意学飘蓬，被系脚绳儿缚住。匆匆顶上旋乌兔。切莫把光阴虚度。神仙咫尺道非遥，但只恐人心不悟。
﻿戚氏,金,丘处机,词,梦游仙。分明曾过九重天。浩气清英，素云缥渺贯无边。森然。似朝元。金童玉女传宣。当时万圣齐会，大光明罩紫金莲。群仙谣唱，诸天欢乐，尽皆得意忘言。流霞泛饮，蟠桃赐宴，次第留连。□□皆秉道德威权。神通自在，劫劫未能迁。冲虚妙，昊天网极，象帝之先。透重玄。命驾恍惚神游，掷火万里回旋。四维上下，八表纵横，鸾鹤不用挥鞭。□□应念随时到，了无障碍，自有根源。看尽清都绛阙，迈瀛洲紫府笔难传。瑶台阆苑花前。瑞云掩映，百和香风散，四时不夜春长暖，处处觉闲。想因缘，是一点功圆。混太虚，浩劫永绵绵。任阎浮地，山摧洞府，海变桑田。
﻿望远行,金,丘处机,词,九夏疲天旱，万物伤时热。算都为人心，分外生枝节。斗衣鲜马，壮社火班行引拽。小兄弟虚耗村村结。下士无邪正，上帝分优劣。□咱心不同，彼志胡漂撇。启虔诚修斋念善，因循岁月。望贤圣、空里相提挈。
﻿望海潮 学道,金,丘处机,词,神仙风范，长生门户，从来道德为基。馀外万般，留心一念，颠狂造作皆非。真教示开迷。自上古轩辕，龙驾齐飞。代代相传授，至今日，尽归依。虚无千圣同规。盖摧残嗜欲，剖判天机。贪利喻信雠，观身似梦，婪耽不整容仪。恬素返希夷，任垢面蓬头，纸袄麻衣。行满都抛却，泛寥廓，步云霓。
﻿望海潮 脱俗,金,丘处机,词,坚牢基址，清闲门户，生涯不比尘缘。幽旷大山，通明上士，逶迤仿效神仙。勤动向岩前。缓植桂栽松，药圃芝田。万仞高峰下，伴龟鹤，度流年。吾常志僻心颠。爱箪瓢淡溥，词翰嘲掀。幽洞小溪，开怀取兴，时成短句长篇。驰马胜花笺。任奋笔狂吟，走雾飞烟。放荡如如性。混终日，恣乾乾。
﻿望蓬莱,金,丘处机,词,王乔地，一曲甚清嘉。古道弯环连水石，垂杨□□带烟霞。桃李间桑麻。其中有，崇道两三家。知命固穷皆淡薄，乐天清俭不奢华。随分保生涯。
﻿望蓬莱,金,丘处机,词,听咨告，小事要君知。万事苦求终害己，得便宜处落便宜。伶俐不如痴。真休炼，心外莫行持。只具眼前为见在，自然烦恼不相随。步步入无为。
﻿望蓬莱 南溪竹磻溪旧隐也,金,丘处机,词,南溪竹，腾秀入青冥。直节虚心功未显，深根固蒂道先明。霜雪岂凋零。休怅恨，大器晚圆成。自有孤高栖凤质，能教倜傥化龙形。佗日看超升。
﻿望蓬莱 秦川,金,丘处机,词,秦川好，一片锦纹华。日出雨晴山色秀，月明风急水声嘉。千里净无涯。余到此，喜庆复难加。天祐时丰堪养道，地灵人杰不生邪。时复伴烟霞。
﻿望蓬莱 游兴,金,丘处机,词,飘蓬客，天赐水云闲。自在行时无日月，相随到处有蓑蛮。风雨亦开颜。修炼事，地轴锁天关。出有入无三尺剑，长生不死一丸丹。名列上仙班。
﻿梅花引 磻溪旧隐,金,丘处机,词,无名客。无牵迫。无桑无梓无田宅。古岩前。老松边。长歌隐几，徐徐考太玄。玄中默论无生死。实际何曾分彼此。贯千经。协三灵。包含万化，都归一念冥。行不劳坐不倦。任行任坐随吾便。晚风轻。暮天晴。逍遥大道，南溪上下平。溪东幸获忘形友。月下时斟消夜酒。酒杯停。月华清。披补救散发，欣欣唱道情。
﻿渔家傲,金,丘处机,词,夜来又见银河绽。碎剪鹅毛交加乱。染画素山如粉面。路难辨，迢迢万里如铺练。密洒高楼风似箭。江边听得渔翁唤。玉作棹竿银索缆。船行慢。水流冰结梨花绽。
﻿黄鹤洞中仙,金,丘处机,词,都要奔波走。谁肯坚心守。南北东西总一般，此外无佗有。踏尽铁鞋迷，不出庵门透。水到渠成本自然，行满功成就。
﻿黄鹤洞中仙 自述,金,丘处机,词,故里在天涯，海上无名士。因遇终南陆地仙，挈我来游此。素爱断蓬飞，野鹤孤云志。顶笠披蓑人不知，便是风狂子。
﻿黄鹤洞中仙 虢县渭南泺里,金,丘处机,词,此地风光胜。人物俱相应。水竹深藏数十家，户户知天命。我爱清虚景，策杖寻幽径。每日巡村转一遭，信步闲吟咏。
﻿喜迁莺 炼心,金,丘处机,词,要离生灭。把旧习般般，从头磨彻。爱欲千重，身心百炼，炼出寸心如铁。放教六神和畅，不动三尸颠蹶。事猛烈。仗虚空一片，无情分别。关结。除缧绁。方遇至人，金口传微诀。顿觉灵风，吹开魔阵，形似木雕泥捏。既得性珠天宝，勘破春花秋月。恁时节。鬼难呼，唯有神仙提挈。
﻿满庭芳,金,丘处机,词,幼稚抛家，孤贫乐道，纵心物外飘蓬。故山坟垄，时节轻修崇。幸谢乡豪并力，穿新圹、起塔重重。遗骸并，同区改葬，迁入大茔中。人从。关外至，皆传盛德，悉报微躬。耳闻言，心下感念无穷。自恨无由报德，弥加志、笃进玄功。深回向，虔诚道友，各各少灾凶。
﻿满庭芳 九日,金,丘处机,词,寒雁声回，园林色变，暮秋别是风光。练波横地，锦树映天长。过雨云山磊落，迎霜茂、金菊芬芳。佳辰会，千门万户，欢笑庆重阳。嘉祥。谁得遇，吾门四友，极味先尝。乃频沾清露，时倒霞浆。饮罢醍醐灌顶，归来后、月满虚堂。无愁思，陶陶快乐，酩酊入仙乡。
﻿满庭芳 述怀,金,丘处机,词,漂泊形骸，颠狂踪迹，状同不系之舟。逍遥终日，食饱恣遨游。任使高官重禄，金鱼袋、肥马轻裘。争知道，庄周梦蝶，蝴蝶梦庄周。休休。吾省也，贪财恋色，多病多忧。且麻袍葛屦，闲度春秋。逐疃巡村过处，儿童尽、呼饭相留。深知我，南柯梦断，心上别无求。
﻿满庭芳 警世,金,丘处机,词,百尺危楼，千间峻宇，艳歌出入从容。幻身无赖，何异烛当风。旧日掀天富贵，当时耀、绝代英雄。百年后，都归甚处，一旦尽成空。诸公。闻早悟，抽身退迹，跳出樊笼。念本初一点，牢落无穷。幸遇时平岁稔，偷闲好、消息圆融。忘机处，灵波湛湛，独镇水晶宫。
﻿蓬莱阁,金,丘处机,词,蓬莱阙。漫漫巨海深难越。深难越。洪波激吹，怒涛翻雪。玉霄东畔曾闻说。虚无一境天然别。天然别。鳌山不动，蜃楼长结。
﻿蓬莱阁 述怀,金,丘处机,词,栖霞客。西游栖在南溪侧。南溪侧。千寻赤岸，万株苍柏。无心只有轻云白。举头不见繁华色。繁华色。空华杂乱，世人贪得。
﻿解冤结,金,丘处机,词,山河已定，干戈不起，太平时、八方和义。斋醮频修，盛答报、虚空天地。谢洪恩、暗中慈惠。千年一遇，神仙出世。幸遭逢、莫生轻易。供养精严，但一岁、胜如一岁。遇良辰、大家沉醉。
﻿解冤结 自咏,金,丘处机,词,当初学道、凭空炼己，志冲天、人间无比。放旷山林，次后复、逍遥云水。过夷门、又临秦地。飘蓬十载，游程万里。度关津、崎岖迢递。事事谙来，但悟了、般般总弃。只随缘、布裘芒履。
﻿解冤结 觅饭,金,丘处机,词,北方一日，南方一日，共东西、四方交日。梦寐沉沉，且往来、游行销日。待佗年、道心开日。百年短景，都来几日。暗推排、今朝明日。不觉推排，到圣贤、嘉音来日。洞天开、是吾归日。
﻿瑶台月 劝酒,金,丘处机,词,浮名浮利。叹今古、悠悠颠倒人泥。茫茫宇宙，多少含灵愚智。尽劳生、终日贪图，竞抵死、奔波沉滞。观乌兔，嗟身世。百年寿，一春寐。虚费。争如满酌，流霞送醉。助四大聊壮神气。辨万化休论富贵。时时访，出谷道人游戏。效猖狂、物外高吟。庆滑辣、杯中美味。开怀抱，忘愁系。解其忿，挫其锐。遥致。青松皓鹤，绵绵度岁。
﻿瑶台月 自咏,金,丘处机,词,平生懒堕。只赢得、无忧一枕高卧。蓬头垢面，不管形骸摧挫。任三光、日夜奔驰，放四大、林泉担荷。深溪畔，幽岩左。青山拥，白云锁。灾祸。雷轰电掣，无由近我。日午起行了还坐。把旧习般般打破。清闲处，唯有这些儿个。倦贪心、乐受贫穷，爱恣意、慵兴烟火。粮无贮，丹无货。萧然唱，洒然和。堪可。神仙未了，优游且过。
﻿瑶台第一层,金,丘处机,词,宝运龙飞。当四海、群仙降迹时。万机多暇，三灵协赞，不动枪旗。玉楼金殿广，更月台风榭临池。静无为，泛彩舟鸣棹，凉簟枰棋。深惟。前王创业，太平难遇道难期。会逢天祐，遐荒入贡，玄教开迷。坐朝垂听暇，伴赤松、谈论希夷。胜驱骋。向人间一度，天外空归。
﻿醉蓬莱 九月十八日西虢刘氏醮,金,丘处机,词,乍三清鹤降，万里云收，昊天空翠。玉磬琅琅，动乾坤声锐。尽日修斋，虚堂设醮，庆大仙恩惠。满献霞觥，长歌妙曲，留连师意。二九良辰，菊花开遍，正是重阳，素秋佳气。烂漫香风，健飘飖丹桂。秀景稀逢，上真难遇，幸一时相际。雁影沉沙，蟾光照夜，醺醺同醉。
﻿爇心香,金,丘处机,词,大道无形。方寸何凭。在人人、智见高明。能降众欲，解断群情。作闹中闲，忙中静，浊中清。情态如婴。怀抱如冰。自蒙笼、觉破前程。吾言至嘱，君耳深听。下十分功，十分志，十分诚。
﻿爇心香,金,丘处机,词,征雁回时，野菊斑斓。向深溪、古洞弯跧。孤吟静境，独炼还丹。被夜萧条，埪局促，坐艰难。一性参差，数载留连。到如今、方露因缘。琼珠达地，宝月通天。便出玲珑，忘机构，没孜煎。
﻿乌夜啼 戒洗面,金,丘处机,乐府曲辞,呜呼俗态，行乐恣胸襟。盖论人情，华世度光阴。阴阳反覆，天地有浮沉。福谢殃来，悲痛怎生禁。统年才过，肠胃饱初侵。洗面淘筋，还是竞贪淫。人无远虑，必有祸胎深。祸未萌时，谁解预防心。
﻿蓬莱阁,金,冉琇,五言律诗,倚阑吟不就，看剑老相催。鸟逐孤云没，帆从别国回。鲁连惟有死，王粲不胜哀。回问依依柳，秋声何处来。
﻿海州,金,冉琇,五言律诗,波涛起天末，舟楫满城隅。管晏非王佐，田韩有霸图。何门堪趿履，吾道欲乘桴。倚杖春风近，含愁向绿芜。
﻿宿京口,金,冉琇,五言律诗,推篷在京口，山色对秋眠。搔首半帆落，怀人孤月悬。形骸成独往，风物共流年。随处逃名姓，乌啼又发船。
﻿独立,金,冉琇,五言律诗,独立春将晚，周游道正穷。江山千古后，形影百年中。士论元无的，人生各有终。临危负知已，泪落海云东。
﻿遄台,金,冉琇,古风,游目遄台上，烟色秋暧曃。当时驻文舆，君臣良宴会。歌钟正喧喧，华缨接飞盖。行乐遽未央，已见颜色改。爽鸠焉可知，齐景尚何在。世运如日月，朝夕还相代。
﻿秦吉了,金,冉琇,古风,有鸟秦吉了，鸣声一何悲。自言承主恩，十载供提携。雕笼闭羽翼，系之双华丝。一朝不终惠，零落投荒夷。自伤去汉土，岂不怀南枝。诚堪利主家，生死不敢辞。努力万里风，寄此长相思。
﻿李雁门,金,史公奕,七言绝句,天下三分二属梁，区区独木欲支唐。锦囊三矢传遗恨，不救朱三着赭黄。
﻿冬日即事,金,史怀,句,檐雪日高晴滴雨，野烟风定暖生云。
﻿超化,金,史士举,七言绝句,石根寒溜迸珠玑，寻丈惊看雪浪飞。我是玉川烟水客，暂来盘礴亦忘归。
﻿晋祠,金,史士举,七言绝句,小桥流水竹萧森，竹里人家一径深。只欠东风小篱落，梅花疏淡月笼阴。
﻿怀郭硕夫刘南正程云翼,金,史旭,七言律诗,已将春梦等浮生，更著秋光比宦情。薄有酒销閒日月，苦无心向老功名。黑城村晚鸦千点，白土坡高雁一声。天末何人慰寥索，正思张丈与殷兄。
﻿早发驼驼堋,金,史旭,七言绝句,郎君坐马臂彫弧，手撚一双金仆姑。毕竟太平何处用，只堪妆点早行图。
﻿梨花,金,史旭,七言绝句,少年携酒日寻花，老去花前欲饮茶。今日传觞似年少，一枝香雪上乌纱。
﻿陪陈彦文谒筠泉荣上人,金,史才,七言绝句,强随禅客到西禅，竹柏团青荫石泉。一首小诗吟不就，閒情元在落花边。
﻿默翁溪山横幅,金,史学,七言律诗,五云雏凤下辽天，来作金鸾翰墨仙。诗酒偿残莺馆债，简书薰破鹿门禅。自怜岁月尘中老，尽揽溪山笔底传。短草疏林秋一幅，典刑人物记当年。
﻿过太室,金,史学,七言律诗,三辅祥开表圣期，三呼夭寿与天齐。殿橹碧瓦仍唐制，洞锁苍苔失汉题。柱玉已闻安庙祏，剑锋重为剪撑黎。升中剩有辞臣赋，满望鸾旂凤盖西。
﻿宫词,金,史学,七言绝句,宝带香褠水府仙，黄旂彩扇九龙船。薰风十里瑶华岛，一派歌声唱采莲。
﻿李道人崧阳归隐图,金,史学,七言绝句,石壁城头夜斩关，软红尘底晓催班。道人一笑那知许，门外青溪屋上山。
﻿晚梅,金,史学,七言绝句,孤根春半恰春回，刚逐夭桃艳杏开。蝶子蜂儿应有语，东风元不为渠来。
﻿七夕,金,史学,七言绝句,箱牛回驭锦机閒，天上悲欢亦梦间。月夜并肩人不见，萧萧风叶满骊山。
﻿醉后,金,史学,七言绝句,观鱼暂觉心差乐，化蝶元来梦亦忙。得似醉中都放下，春风自与百花香。
﻿河上,金,史肃,五言律诗,堤外三竿日，河边八尺泥。夜风喧马枥，秋露冷鸡栖。岁月吾生老，关山客梦迷。故园桃李树，摇荡不成蹊。
﻿别张信夫,金,史肃,五言律诗,破垒残星没，寒城晓角孤。天低云错莫，野旷雪模糊。小市千钱米，征人丈八殳。边愁故未已，不敢恨长途。
﻿登悯忠寺阁,金,史肃,五言律诗,净宇怀超想，层梯企俊游。喧卑三界尽，制作六丁愁。聚土閒童子，移山老比丘。能除分外见，寸木即岑楼。
﻿读传灯录,金,史肃,五言律诗,闭户懒不出，真成住夏僧。肝肠虽自苦，面目得人憎。处世若大梦，学禅犹小乘。早知文字误，更用读传灯。
﻿夏夜,金,史肃,五言律诗,一雨昭苏外，群山宴寂中。移床就佳月，引袂纳凉风。蜗舍怜渠小，蚊雷讶许同。幽怀閟清境，舒啸夜将终。
﻿物化,金,史肃,五言律诗,物化能忘我，天游不用心。膻香群蚁聚，树静一蝉吟。败井劳深汲，荒庭阙近寻。枕书聊假息，夕日半墙阴。
﻿立秋日,金,史肃,五言律诗,旧谷催新谷，今秋似去秋。年衰犹健饭，官达也穷愁。树鸟依依宿，檐萤细细流。个中诗句在，倚杖得冥搜。
﻿感兴,金,史肃,五言律诗,避俗嫌高绝，干荣耻盗誇。居贫偶从仕，学道不忘家。树果蕃秋实，园葵粲晚花。一轩吾事了，无意竞纷华。
﻿晓出东卢,金,史肃,五言律诗,谷口子真隐，水滨韦氏庄。鸥鹇宾客对，鸿雁弟兄行。小圃丛生竹，平林半是桑。朝阳生野渡，湿尽马蹄霜。
﻿立秋日,金,史肃,五言律诗,畏景流庭过，凉飔即坐来。物随时共换，人觉老相催。憩蝶依丛稳，嘶蝉抱树哀。玉簪香好在，墙角几枝开。
﻿偶读贾达之邀饭帖有感作诗哭之,金,史肃,七言律诗,微官已叹鸾栖屈，异事俄传鵩告凶。彩笔书来墨痕湿，玉楼人去酒尊空。当时快意牛心炙，今日伤怀马鬣封。一幅铭旌送哀挽，白杨萧索九原风。
﻿别怀玉,金,史肃,七言律诗,官曹不着市门仙，绿发匆匆换少年。惯作簿书尘里梦，愧无山水窟中缘。蜂腰鹤膝曾搜句，兔角龟毛不论禅。此别相思渺何许，一川山色雁连天。
﻿方丈坐中,金,史肃,七言律诗,纸本功名直几钱，何如付与北窗眠。诗书作我閒中地，风月知人醉里天。水底游鱼真见性，树头语鸟小参禅。平生习气莲华社，一炷香前结后缘。
﻿早出遵化,金,史肃,七言律诗,朝来对酒不能觞，看尽西风去鸟行。山好未忘三日雅，诗穷赢得一秋忙。强颜红叶自由舞，野性黄花无赖香。多谢殷勤暮云影，更留淡墨写溪光。
﻿宿睦村,金,史肃,七言律诗,阑干河汉已西倾，独坐披衣过五更。檐马丁东风外响，田车历辘月中行。忘形沙鸟知人意，窣地山云不世情。露草霜筠有幽意，诗题分付候虫声。
﻿次韵安之饮酒,金,史肃,七言律诗,日上南窗已数竿，醉头扶起不巾冠。欲开社瓮多招客，先乞兵厨暂补官。玩世唯知酒功圣，藏身无似醉乡宽。麒麟阁上功名字，不博生前一笑欢。
﻿偶书,金,史肃,七言律诗,东风数点梨花雪，吹我伤春万里心。知有高亭堪眺远，惜无佳客共登临。晴云入户团倾盖，飞鸟随人作好音。寒食清明少天色，孤居未要酒杯深。
﻿次张信夫韵,金,史肃,七言律诗,绛帐先生寄一州，不教文字到横流。草玄只拟关门坐，好事应从载酒游。虎穴已曾探虎子，龙沟未信出龙头。锦囊诗句年来满，供尽閒花野草愁。
﻿发脱,金,史肃,七言律诗,年年道路少清欢，处处葵蔬馈薄餐。月色过窗同夜梦，霜华著壁独朝寒。求医未有诗千首，破老惟消竹数竿。衰发从今不须脱，少留衰白戴黄冠。
﻿复斋,金,史肃,七言律诗,居士年来一复斋，驯庭鸟雀绝惊猜。雨添窗下砚池满，风揭床头书卷开。身似卧轮无伎俩，心如明镜不尘埃。纷纷宠辱人间世，付与浮云任去来。
﻿北潭,金,史肃,七言律诗,竹阴松影玉葱茏，十里平堤一径通。碧水乍开新镜面，青山都是好屏风。寒蝉高鸟清愁外，折苇枯荷小景中。酒力未多秋兴逸，夕阳聊贷半林红。
﻿晚兴,金,史肃,七言律诗,秋虫已息又还吟，晚雨初晴又作阴。水面微风掠苍玉，云头落日缘黄金。年丰酒价应须贱，睡起茶瓯未要深。人道双清到心迹，年来无迹亦无心。
﻿杂诗 其一 ,金,史肃,七言律诗,春江日暖舞清涟，客舍萧萧一缕烟。幽鸟隔林招我醉，小桃当户为谁妍。禅心已作沾泥絮，诗思浑如上水船。却是官閒得无事，一帘红雨枕书眠。
﻿杂诗 其二 ,金,史肃,七言律诗,南皮城下荒秋草，说是当日燕支台。世事翻腾只如此，吾生弃置已焉哉。迎风紫苋因循老，背日黄花次第开。独夜不眠思阿谢，白羊如驾小车来。
﻿春雪,金,史肃,七言律诗,丰年不救两河饥，腊尽才看小雪飞。漫说春来膏泽好，其如垄上麦苗稀。空花只解惊愁眼，湿絮宁堪补败衣。颇笑西台瘖御史，日斜骑马踏泥归。
﻿山阴县,金,史肃,七言绝句,涌云驱雨不成霖，山径危行未要深。午梦初回乌鸟乐，小亭斜日柳阴阴。
﻿过九里山,金,史肃,七言绝句,断蛇扛鼎两争雄，陈迹荒凉万事空。今日山前无过客，数株衰柳管秋风。
﻿放言二首 其一 ,金,史肃,七言绝句,莲社从来说陶远，竹林今不数山王。家鸡野鹜何须较，秋菊春兰各自芳。
﻿放言二首 其二 ,金,史肃,七言绝句,清风明月无人管，茶鼎薰炉与客同。壮岁羞为褦襶子，而今却羡嗫嚅翁。
﻿道傍柳,金,史肃,古风,秋霜一何严，凋此道傍柳。残枝几叶在，其势不得久。忆昨三春时，濯洗烟雨后。弄姿舞婆娑，劝我一杯酒。别后遽能几，忽忽成老丑。人生非金石，长短百年寿。功名与富贵，于身亦何有。古人随物化，今已柳生肘。我独何为哉，穷年事奔走。长堤隐落月，驻马一回首。春风柳梢黄，定得西归否。
﻿巡历太康,金,史天泽,七言绝句,奉使孤城驻马蹄，霜风猎猎战旌旗。一钩薄暮天边月，照见禽荒旧地基。
﻿宿万安寺,金,田特秀,七言律诗,长途鞍马倦黄尘，喜见空岩万叠云。漫漫野烟迷去鸟，萧萧林叶带残曛。苔封老桧龙鳞起，石碍流泉燕尾分。夜敞松窗耿无寐，一庭萝影月纷纷。
﻿宴会成趣园诗,金,田时秀,古风,渊明昭旷人，韵高难适俗。折腰肯为五斗米，三径归来理松竹。千年何人为赏音，伯鸾之孙怀古心。幽园日涉自成趣，手植佳木成清阴。问公是中有何好，杖履婆娑不知老。凉风月夕竹自笑，轻云春书花相恼。鸿飞冥冥无弋网，万事不理醉醇酿。忘机便是葛天民，高情真到羲皇上。人生古今贵适意，两公解作一生事。君不见平泉树石名九州，主人万里著穷愁。
﻿夜雨寄元敏之昆弟,金,田紫芝,七言律诗,醉梦萧森蝶翅轻，一灯无语梦边明。虚檐急雨三江浪，老木高风万马兵。枕簟先秋失残暑，湖山彻晓看新晴。对床曾有诗来否，为问韦家好弟兄。
﻿乱后登凌云台,金,田紫芝,七言律诗,愁思纷纷不易裁，凌云台上独裴回。乱鸦背著斜阳去，寒雁带将秋色来。破屋无烟空碎瓦，新坟经雨已苍苔。天翻地覆亲曾见，信得昆明有劫灰。
﻿冥鸿亭下第后作,金,田紫芝,七言绝句,眼底功名一物无，飞扬跋扈竟何如。青云岐路多辛苦，赖得皇家结网疏。
﻿故县别业,金,田锡,七言律诗,九折驱车梦易惊，一廛老计喜初成。园蔬不借将军地，宅券何劳宰相名。山入平檐供远翠，水环钓石得深清。漫郎聱叟琦玕子，谁悟他生与此生。
﻿牧牛图,金,田锡,七言绝句,干戈扰扰遍中州，挽粟车行似水流。何日承平如画里，短蓑长笛一川秋。
﻿病中遣怀,金,申万全,七言律诗,浪走天涯岁月侵，病中犹作越人吟。野麋本自便丰草，倦鸟宁当忘故林。画像功名元有命，乞墦富贵果何心。几时真脱尘嚣累，岩穴寻居不厌深。
﻿和陈舜俞诗,金,申万全,七言律诗,闹里那容更刺头，石田茅屋唤归休。杜门便与诗书老，过隙从教岁月流。槃木见容良自愧，错刀相赠若为酬。酌君安得如川酒，醉眼蚍蜉万户侯。
﻿客有求观予孝经传者感而赋诗,金,白贲,古风,古人文莹理，后人但工文。文工理愈暗，纸札何纷纷。君看六艺学，天葩吐奇芬。诗书分体制，礼乐造乾坤。千岐更万辙，要以一理存。如何臻至理，当从践履论。跋涉经险阻，钻研阅寒温。孝弟作选锋，道德严中军。仰观及俯察，万象入见闻。不劳施斧凿，笔下生烟云。高以君唐虞，下以觉斯民。君如不我鄙，时来对炉薰。
﻿鹦鹉曲,金,白贲,词,侬家鹦鹉洲边住。是个不识字渔父。浪花中一叶扁舟，睡煞江南烟雨。觉来时满眼青山，抖擞绿蓑归去。算从前错怨天公，甚也有安排我处。
﻿【双调】百字折桂令,金,白贲,曲,敝裘尘土压征鞍，鞭丝倦袅芦花。弓剑萧萧，一径入烟霞。动羁怀、西风木叶，秋水蒹葭。千点万点，老树昏鸦。三行两行，写长空哑哑，雁落平沙。曲岸西边，近水湾、渔网纶竿钓槎。断桥东壁，傍溪山、竹篱茅舍人家。满山满谷，红叶黄花。正是凄凉时候，离人又在天涯。
﻿九条龙,金,白贲,曲,正欢娱谁想离合。白日且由闲，到晚来冷清清独卧。他。抛持煞人也呵。
﻿步步娇,金,白贲,曲,忆盼了萧郎无归计。闷把牙签抵。空叹息。听得中门外玉骢嘶。转疑惑。却元来是乌啼得琅玕碎。
﻿自歌,金,白道玄,五言绝句,横流四条椽，在世八十年。若要跟寻我，直至白骨边。
﻿满庭芳 示刘子新,金,白华,词,光禄池台，将军楼阁，十年一梦中间。短衣匹马，重见镇州山。内翰当年醉墨，纱笼在、高阁依然。今何夕，灯前儿女，飘荡喜生还。衣冠初北渡，几人能得，对酒常闲。算唯君日日，陶写馀欢。得陇且休望蜀，南山卧、白额黄班。茅檐底，男儿未老，勋业后来看。
﻿绛州道中送乡人,金,石玠,古风,有泪欲不洒，恐伤真性情。有泪欲狂洒，又非丈夫行。展转意如何，屈曲肠寸萦。西山万丈高，泼泼当前迎。山灵知别难，向我相慰明。吾子乃王使，年质方妙英。为朝廷耳目，作稷契公卿。望霖雨天下，求舟楫苍生。轺车一相过，河岳需澄清。今当此别离，何足为重轻。君不见大禹当年任治水，八载于外惟经营。又不见班超万里思封侯，至今边塞咸推称。古来贤圣尽如此，丈夫勋业岂偶成。俛首闻至言，再拜谢山灵。感激少自奋，离思即清平。去去西边深致力，期与杰士同光声。
﻿纸鸢,金,石抹世绩（一首）,七言律诗,鸱鸢雕鹗谁雌雄，假手成形本自同。果物戏人人戏物，为风乘我我乘风。扶摇漫拟层霄上，高下都归半纸中。儿辈呶呶方伫目，岂知天外有冥鸿。
﻿仙吕赏花时,金,石君宝,曲,赴选皇都将俺学业酬。正是男儿得志秋。题金榜占鳌头。这万言策须当应口。直着那状元名喧满凤凰楼同张千下。
﻿仙吕点绛唇,金,石君宝,曲,朝来个雨过郊原。早荡出晴光一片。东风软。万卉争妍山色青螺浅。
﻿混江龙,金,石君宝,曲,东君堪羡。买春光满地撒榆钱。你看那王孙蹴鞠。仕女鞦韆。书屧踏残红杏雨。绛裙拂散绿杨烟。我逐朝席上。每日尊前。可临郊外。乍到城边。据此景好着人无意相留恋。带云：若依的我呵。唱：则合这好花休谢。明月常圆。
﻿油葫芦,金,石君宝,曲,则你那痨病损的身躯难过遣。可怎生添上喘。央及杀粉骷髅也吐不出野狐涎。折倒的额颅破便似间道皮腰线折倒的胸脯瘦便似减骨芭蕉扇。带云：妹子。唱：如今那统镘的郎汉又村。谒浆的崔护又蹇。他来到谢家庄几曾见桃花面。酩子�揣与些柳青钱。
﻿天下乐,金,石君宝,曲,兀的不三月清明艳丽天。带云：妹子。唱：咱和你翩也波翩。绕着这古墓前。你看那香车宝马迭万千。行行�玩一会景致。行行�听一会管弦带云：妹子。你觑波。唱：。早离了酒席儿偌近远。
﻿那吒令,金,石君宝,曲,谁家个少年。一时间撞见。一时间撞见。两下�顾恋。两下�顾恋。三番家坠鞭。带云：妹子也。他还是个子弟。是个雏儿。唱：他管初逢着路柳丝。他管乍见着墙花片。多应被花柳牵缠。
﻿鹊踏枝,金,石君宝,曲,墙花也甚方鲜。路柳也不飞绵。忙杀游蜂。恨杀啼鹃。没乱杀鸣珂巷亚仙。兜的又引起顽涎。
﻿寄生草,金,石君宝,曲,他将那花阴串。我将这柳径穿。少年人乍识春风面。春风面半掩桃花扇。桃花扇轻拂垂杨线。垂杨线怎系锦鸳鸯。锦鸳鸯不锁黄金殿。
﻿醉中天,金,石君宝,曲,莫不是冲倒临川县。净云：我是爱弟。正旦云：你是爱弟沙。唱：莫不是买断了丽春园。净云：姨姨。俺和刘大姐两口儿。不似牵牛郎织女那。正旦唱：你真个是牵牛上碧天。枉踏踏这清虚殿。我只问曲江�水比那天台较远。今日和刘郎相见。云：妹子。我索谢你。外旦云：姐姐。谢我做什么。正旦唱：不因你个小名儿沙他怎肯误入桃源。
﻿金盏儿,金,石君宝,曲,他见兔儿飏鹰鹯。�羊骨不嫌膻。常则是肉吊窗放下遮他面。动不动便抓钱。只怕你脑门边着痛箭。胳膊上惹空拳。那其间羞归明月渡。懒上载花船。
﻿青哥儿,金,石君宝,曲,俺娘呵外相儿十分十分慈善。就地�百般百般机变。那怕你堆积黄金到北斗边。他自有锦套儿腾掀。甜唾儿粘连。俏泛儿勾牵。假意儿熬煎。辘轴儿盘旋。钢钻儿钻研。不消得追欢买笑几多年。早下翻了你个穷原宪。
﻿赚煞,金,石君宝,曲,往常我回雪态舞按柳腰肢。遏云声歌尽桃花扇。从今后席上尊前腼腆。末云：就将小生的马。送大姐回去。请上马。做递鞭科：正旦唱：更做道如今颠倒颠。落的女娘每倒接了丝鞭。末云：小生多备些钱。送与妈妈。必然容允。正旦唱：咱既然结姻缘。又何须置酒张筵。虽然那爱钞的虔婆他可也难恕免。争奈我心坚石穿。准备着从良弃贱。我则索你个正腔钱省了你那买閒钱末梅香张千随下。
﻿南吕一枝花,金,石君宝,曲,俺娘眼上带一对乖。心内隐着十分狠。脸上生那歹斗毛。手内有那握刀纹。狠的来世上绝伦。下死手无分寸。眼又尖手又紧。他拳起处又早着昏。那郎君呵不带伤必然内损。
﻿梁州第七,金,石君宝,曲,俺娘呵则是个吃人脑的风流太岁。剥人皮的娘子丧门。油头粉面敲人棍。笑�刀剐皮割肉。绵�针剔髓挑觔。娘使尽虚心冷气。女着些带耍连真。总饶你便通天彻地的郎君。也不彀三朝五日遭瘟。则俺那爱钱娘扮出个凶神。卖笑女伴了些死人。有情郎便是那冤魂。俺娘钱亲。钞紧。女心�憎恶娘亲近。娘爱的女不顺。娘爱的郎君个个村。女爱的却无银。
﻿商调尚京马,金,石君宝,曲,也则俺一时间错被鬼昏迷。是赡表子平生落得的。那有见识的哥哥每知了就�。似这等切切悲悲。从今后有金银多攒下些买粮食。
﻿隔尾,金,石君宝,曲,你道是无钱的子弟那�迎丧殡云：你兀自戏说哩。唱：。这须是你爱钱的虔婆送了人。卜儿云：这亡化的。不知是婆娘是汉子。正旦唱：那亡化的婆娘不须你问。卜儿云：不知他偌大年纪了。正旦唱：多管是未及到五旬。卜儿云：为甚的无个亲眷那。正旦唱：你道为甚的无个六亲。卜儿云：不知害甚么病死了那。正旦唱：想则为那苦剋瞒心钞儿上紧。
﻿牧羊关,金,石君宝,曲,常言道街死巷不乐。卜儿云：你只看他穿着那一套衣服。正旦唱：可显他身贫志不贫。卜儿云：他紧靠定那棺函儿哩。正旦云：谁不道他是郑府尹的孩儿。唱：他正是倚官挟势的郎君。卜儿云：他与人摇铃儿哩。正旦唱：他摇铃子当世当权。卜儿云：他与人家唱挽歌儿哩。正旦唱：唱挽歌也是他一遭一运。卜儿云：他举着神楼儿哩。正旦唱：他面前称大汉。只待背后立高门。送殡呵须是仵作风流种。唱挽呵也则歌吟诗赋人虚下。
﻿骂玉郎,金,石君宝,曲,打的你浑身鲜血糊涂尽。我这�观了容貌他那�减了精神。就着这车辙�雨水天生近。用手去满满的掬。口儿中款款噙。面皮上轻轻噀。
﻿感皇恩,金,石君宝,曲,你死的来不着家坟。撇的我那�终身做叫科云：元和。请起波。请起波。唱：。谁着你恋莺花。轻性命。丧风尘。末做醒科云：哎呀。醒便醒了。怎么挨的这等疼那。正旦唱：他道是元和醒也。这的便子弟还魂。正末做惊复倒科：正旦云：元和。是我在此。正末做起科云：姐姐。你不怕旁人耻笑。妈儿嗔怒。俺家爷爷怪恨那。正旦唱：我也怎怕的旁人笑。劣母嗔。你爹恨。
﻿采茶歌,金,石君宝,曲,我怕你死在逡巡。抛在荆榛。又则怕傍人夺了你个俊郎君。末云：你妈儿利害哩。正旦云：俺娘便利害。呵。唱：我也则是一度愁来一度忍。末云：俺家爹爹打的我苦也。正旦唱：你爹打你呵谁教你唱一年春尽一年春。
﻿黄钟煞,金,石君宝,曲,则是个闷番子弟粗桑棍。云：系着这条舞旋旋的裙儿。也不是裙儿。唱：则是个缠杀郎君湿布裈。接郎君分外勤。赶郎君。何太狠。常言道娘慈悲。女孝顺。你不仁。我生忿。到家�决撒喷。你看我寻个自尽。觅个自刎。官司知决然问。问一番。拷一顿。官人行。怎亲近。令史每。无投奔。我着你哭啼啼带着锁。披着枷。恁时分云：走到衙门前。古堆邦坐的有人问。妈妈你为甚么来。送了这孤寒的老身。妈妈道。这都是那生忿的小贱人送了我也。唱我直着你梦撒了撩丁倒折了本卜儿拖正旦下。
﻿中吕粉蝶儿,金,石君宝,曲,月馆风亭。则为这虔婆上梁不正。这些时消疏了燕燕莺莺。风月所得清白。雨云乡无粘带。烟花寨耳根清净。人问道亚仙的今世今生。则俺那郑元和可甚么了身达命。
﻿醉春风,金,石君宝,曲,咱这�温水浸琼花。尚兀自冰澌生玉鼎。似这等扬风搅雪没休时。他倒大来冷。冷。你去那出殡处跟寻。起丧处访问。下棺处打听。
﻿十二月,金,石君宝,曲,遍乾坤冬寒暮景。寰宇内糁玉筛琼。长街上阴风凛冽。头直上冷气严凝。带云：好凄凉人也。唱：又不曾亏负了萧娘的性命。虽同姓你又不同名。
﻿尧民歌,金,石君宝,曲,你本是郑元和也上酷寒亭。俺娘那茅茨火熬煎杀纸汤瓶。捉的那锦鸳鸯苦死欲挦翎。打的那比目鱼切鲙尚嫌腥。他便天生。天生爱钞精。末云：别人家不似这般利害那。正旦唱：争甚虔婆每一个个传槽病。
﻿满庭芳,金,石君宝,曲,哎。怎不教你元和猛惊。那�是虔婆到也。分明是子弟灾星。这一场唱叫无乾净。死去波好好先生。卜儿做见科云：呀。那叫化头。你又来怎的。净再做咳嗽科：卜儿云：这个是赵牛觔。我家须不是卑田院。怎么将这叫化的都收拾我家来了。正旦唱：罢波你实拿住风月所和奸罪名。检着这乐章集依法施行。常�着枷稍上长钉钉。你只问临川县令。可不道惺惺的自古惜惺惺。
﻿耍孩儿,金,石君宝,曲,虽不曾把黄金堆到北斗杓儿柄。也做的过家私叠等。只为你虚心假意会劳承。赚的他囊橐如冰。带云：他有钱呵。唱：一家儿簇捧做胸前肉。带云：他没钱呵。唱：半合儿憎嫌做眼内钉。早把倒宅计安排定。只为些蝇头微利。蹬脱了我锦片前程。
﻿三煞,金,石君宝,曲,卖弄甚锦绣帏翡翠屏。则他这瓦罐儿早打破在你姻脂井。他便能飞也飞不出千重网。便会跳也跳不过万丈坑。郑元和亲身證。卜儿云：你这小贱人。还不赶他出去要讨打哩。正旦唱：你就将他赶离后院。少不的我也哭倒长城。
﻿二煞,金,石君宝,曲,我和他埋时一处埋。生时一处生。任凭你恶叉白赖寻争竞。常�个同归青冢抛金缕。更休想重上红楼理玉筝。非是我誇清正。只为他星前月下。亲曾设海誓山盟。
﻿尾煞,金,石君宝,曲,我比那谢天香名字真。卜儿云：他可做的柳耆卿么。正旦云：你嗓磕他怎的。唱：他比那柳耆卿也不觔两轻。卜儿云：这都是我大秤称过的。正旦唱：折莫娘将定盘星生扭做加三硬。卜儿云：我这门户人家。穿的吃的。那件不要钱使。你不与我觅钱。你待怎么。正旦云：我想元和将着许多钱钞都用尽在我家。致得今日狼狈。欺天负人。瞒心昧己。神明也不保佑。如今妳妳年已六十岁了。情愿将亚仙身边所有计算还你。勾过二十年衣食之用。赎我亚仙之身。与元和另寻房屋居住。教他用心温习经书。待到来年选场。必称其志。卜儿云：说那�话。你正青春年少。伴着这个一千年一万世不能勾发迹的穷乞儿。我怎么肯。你只去卖笑求食。做你那本等行业便了。正旦云：妳妳。你不依我。你听者。唱：你待要我卖笑求食直将我来慢慢的等拥末下。
﻿双调新水令,金,石君宝,曲,散春风和气满鸣珂。燕莺啼恰便似耳边吹过。往常我尊前歌婉转。席上舞婆娑。这妙舞清歌。都参透总识破。
﻿沈醉东风,金,石君宝,曲,俺也曾几番家心中揣摩。莫不是梦�南柯。当日要一文钱没处求。今日享千钟粟还嫌薄。知他来命福如何。你则待普度慈悲念佛啰。权做个收因种果。
﻿雁儿落,金,石君宝,曲,俺如今有过活。你兀自难存坐。哎你个卑田院老教头。云：你认的我么。净云：妳妳你是谁。正旦唱：我便是鸣珂巷陪钱货。
﻿得胜令,金,石君宝,曲,你可认的那旧家计郑元和。末见科云：夫人。他是谁那。正旦唱：他是你同伴的老哥哥。不争你那地塌下摇铃子。对着这衙厅上教演他唱挽歌。这般样村呵你道是不快俺风尘过。休波倚仗着门前桃李多。
﻿川拨棹,金,石君宝,曲,阶垓下闹镬铎。闹火火为甚么。则见他发似丝窝。眼似胶锅。口似番河。带云：我道是谁。唱：原来是搅肚蛆肠的老虔婆。将瓦罐都打破。
﻿七弟兄,金,石君宝,曲,你敢是恨我。怨我。甚存活。想你来迎新送旧多胡做。到今日穷身泼命怎收科。舒着那手掌儿道乞化钱一个。
﻿梅花酒,金,石君宝,曲,元来是那场火。使不着你偻儸。显不着你悲合。早则了了也那婆婆。那火倏的来忽的着。烧地眠炙地卧。眼睁睁怎奈何。为巴钱毒计多。被天公生折磨。
﻿收江南,金,石君宝,曲,呀。草堂中忽地贵人过。急的我忙接待敢蹉跎。郑府尹云：媳妇儿。我当初在杏园�打上孩儿一顿。也只要他成人。今日孩儿得了官。就不肯认我。媳妇儿。你与我问他这个是何道理。正旦唱：你父子们有甚不相和。倒着俺定夺。管教你一家完美笑呵呵。
﻿鸳鸯煞,金,石君宝,曲,从今后把并头花蕊甘生剉。同心搂带�教割。这的是万古纲常。众口评跋。畅道罪逆滔天。何时解脱。做对末拜科云：相公。妾今日怎么爱惜得一死。人都道郑元和死为辱子。也只由的李亚仙。生为逆子。也只由的李亚仙。唱：都为我泼贱烟花把你个名儿污。不由不奔井投河。便封我到一品夫人也荣耀不的我。
﻿仙吕点绛唇,金,石君宝,曲,男女成人。父娘教训。当年分。结下婚姻。则要的厮敬爱相和顺。
﻿混江龙,金,石君宝,曲,曾把毛诗来讲论。那关雎为首正人伦。因此上儿求了媳妇。女聘了郎君。琴瑟和调花烛夜。凤凰匹配洞房春。好教我懒临广坐。怕见双亲。羞低粉脸。推整罗裙。也则为俺妇人家一世儿都是裙带头这个衣食分。虽然道人人不免。终觉的分外羞人。
﻿油葫芦,金,石君宝,曲,至如他釜有蛛丝甑有尘。这的是我命运。想着那古来的将相出寒门。则俺这夫妻现受着齑盐困。就似他那蛟龙未得风雷信。你看他是白屋客。我道他是黄阁臣。自从他那问亲时一见了我心先顺。咱人这贫无本富无根。
﻿天下乐,金,石君宝,曲,咱人腹内无珍一世贫。你着我改嫁他也波人。则不如先受窘。可曾见做夫人自小�便出身。盖世间有的是女娘。普天下少什么议论。那一个胎胞儿�做县君。
﻿村�迓鼓,金,石君宝,曲,都则为一宵的恩爱。揣与我这满怀愁闷。他去了正身。只是俺婆妇每谁怜谁问。我回避了座上客。心间事。着我一言难尽。不争他见我为着那人。耽着贫窘。揾着泪痕。休也着人道女孩儿家直恁般意亲。
﻿元和令,金,石君宝,曲,他守青灯受苦辛。吃黄齑挨穷困。指望他玉堂金马做朝臣。原来这秀才每当正军。我想着儒人颠倒不如人。早难道文章好立身。
﻿上马娇,金,石君宝,曲,王留他情性狠。伴哥他实是村。这牛表共牛觔。则见他恶噷噷轮着粗桑棍。这厮每哏。端的便打杀瑞麒麟。
﻿游四门,金,石君宝,曲,适才个筵前杯酒叙慇勤。又则待仗剑学从军。想着俺昨宵结发谐秦晋。向鸳鸯被不曾温。今日个亲。亲送出旧柴门。
﻿胜葫芦,金,石君宝,曲,还说甚玉臂相交印粉痕。你可便卧甲地生鳞。须知道离乱之时武胜文。飏人头似滚。噙热血相喷。这就是你能报国会邀勋。
﻿后庭花,金,石君宝,曲,不甫能就三合天地婚。避孤虚日月轮。望十载功名志。感一朝雨露恩。把翠眉颦。莫不我成亲的时分。下车来冲着岁君。拜先灵背了影神。早新妇儿遭恶运。送的他上边庭离当村。
﻿柳叶儿,金,石君宝,曲,眼见的有家来难奔。畅好是短局促燕尔新婚。莫不我尽今生寡凤孤鸾运。你可也曾量忖。问山人。怎生的不拣择个吉日良辰。
﻿赚煞,金,石君宝,曲,似这等天阔雁书稀。人远龙荒近。教我阁着泪对别酒一樽。遥望见客舍青青柳色新。第一程水馆山村。云：秋胡。秋胡云：有。正旦唱：早不由人。和他身上关亲。云：我想夜来过门。今日当军去。唱：却正是一夜夫妻百夜恩。破题儿劳他梦魂。赤紧的禁咱愁恨。则索安排下和泪待黄昏同媒婆下。
﻿正宫端正好,金,石君宝,曲,想着俺只一夜短恩情。空叹了千万声长吁气。枉教人道村里夫妻。撇下个寿高娘又被着疾病缠身体。他每日家则是卧枕着床睡。
﻿滚绣球,金,石君宝,曲,怕不待要请太医。看脉息。着甚么做药钱调治。赤紧的当村�都是些打当的牙槌。我这几日。告天地。愿他的子母每早些儿欢会。常言道媳妇是壁上泥皮。则愿的白头娘早晚迟疾可。带云：天呵。唱：则俺那青春子何年可便甚日回。信断音稀。
﻿呆骨朵,金,石君宝,曲,妳妳道你妇人家穿一套儿新衣袂。我可也直恁般不识一个好弱也那高低。带云：秋胡呵。唱：他去了那五载十年。阻隔着那千山万水。早则俺那婆娘家无依倚。更合着这子母每无笆壁。卜儿云：媳妇儿。你只待敦葫芦摔马杓哩。正旦唱：媳妇儿怎敢是敦葫芦摔马杓。云：妳妳道。等货郎儿过来。买些胭脂粉搽搽。我梅英道。秋胡去了十年。穿的无。吃的无。唱：妳妳也谁有那閒钱来补笊篱。
﻿倘秀才,金,石君宝,曲,你将着羊酒呵领着一火鼓笛。我今日有丈夫呵你怎么又招与我个女婿。更则道你庄家每葫芦提没见识。罗云：孩儿。秋胡死了也。如今李大户要娶你哩。正旦唱：我既为了张郎妇。又着我做李郎妻。那�取这般道理。
﻿滚绣球,金,石君宝,曲,我如今嫁的鸡。一处飞。也是你爷娘家匹配。贫和富是您孩儿裙带头衣食。从早起。到晚夕。上下唇并不曾粘着水米。甚的是足食丰衣。则我那脊梁上寒噤是挨过这三冬冷。肚皮�凄凉是我旧忍过的饥。休想道半点儿差迟。
﻿脱布衫,金,石君宝,曲,他那�哭哭啼啼。我这�切切悲悲做出门科唱：。爹爹也全不怕九故十亲笑耻。罗云：我待和你婆婆平分财礼钱哩。正旦唱：则待要停分了两下的财礼。
﻿醉太平,金,石君宝,曲,爹爹也大古�不曾吃那些酒食搽旦云：孩儿。俺也要做个筵席哩。正旦唱：。妳妳也只恁般好做那筵席。李云：小娘子不要多言。你看我这个模样。可也不丑。做嘴脸被正旦打科唱：把这厮劈头劈脸泼拳搥。向前来我可便挝挠了你这面皮。带云：这等清平世界。浪荡乾坤。唱：你怎敢把良人家妇女公调戏。做见卜儿科唱：哎呀这是明明的欺负俺高堂老母无存济。罗云：嚷这许多做甚么。你这生忿忤逆的小贱人。正旦唱：倒骂我做生忿忤逆在爷娘面上不依随。爹爹也你可便只恁般下的。
﻿叨叨令,金,石君宝,曲,你道是鸾凰则许鸾凰配。鸳鸯则许鸳鸯对。庄家做尽庄家势。鼓乐响正旦做怒科云：你等还不去呵。唱：留着你那村�鼓儿则向村�擂李云：小娘子你靠前来。似我这般有铜钱的。村�再没两个。正旦唱：。其实我便觑不上也波哥。其实我便觑不上也波哥。我道你有铜钱则不如抱著铜钱睡。
﻿煞尾,金,石君宝,曲,爹爹也怎使这洞房花烛拖刀计。李云：我这模样可也不丑。正旦唱：我则骂你闹市云阳吃剑贼。牛表牛觔是你亲戚。大户乡头是你相识。哎。不晓事庄家甚官位。这时分俺男儿在那�。他或是皂盖雕轮绣幕围。玉辔金鞍骏马骑。两行公人排列齐。水罐银盆摆的直。斗来大黄金肘后随。箔来大元戎帅字旗。回想他亲娘今年七十岁。早来到土长根生旧乡地。恁时节母子夫妻得完备。我说你个驴马村夫为雠气。那一个日头儿知他是近的谁。狼虎般公人每拿下伊。带云：他道谁迤逗俺浑家来。谁欺负俺母亲来。做推李倒科唱：我可也不道轻轻的便素放了你同卜儿下。
﻿中吕粉蝶儿,金,石君宝,曲,自从我嫁的秋胡。入门来不成一个活路。莫不我五行中合见这鳏寡孤独。受饥寒。挨冻馁。又被我爷娘家欺负。早则是生计萧疏。更值着没收成歉年时序。
﻿醉春风,金,石君宝,曲,俺只见野树一天云。错认做江村三月雨。也不知是谁人激恼那天公。着俺庄家每受的来苦。苦。说甚么万种恩情。刚只是一宵缱绻。早分开了百年夫妇。
﻿普天乐,金,石君宝,曲,放下我这采桑篮。我拣着这鲜桑树。只见那浓阴冉冉。翠锦哎模糊。冲开他这叶底烟。荡散了些梢头露。做采桑科唱：我本是摘茧缫丝庄家妇。倒做了个拈花弄柳的人物。我只怕淹的蚕饥。那�管采的叶败。攀的枝枯。
﻿满庭芳,金,石君宝,曲,我慌还一个庄家万福。秋胡云：不敢。小娘子。正旦唱：他不是閒游的浪子。多敢是一个取应的名儒。我见他便躬着身插着手陪言语。你既读那孔圣之书。秋胡云：小娘子有凉浆儿。觅些与小生吃波。正旦唱：我是个采桑养蚕妇女。休猜做锄田送饭村姑。秋胡云：这�也无人。小娘子你近前来。我与你做个女婿。怕做甚么。正旦怒科唱：他酩子�丢抹娘一句。怎人模人样。做出这等不君子待何如。
﻿上小楼,金,石君宝,曲,你待要谐比翼。你也曾听杜宇。他那�口口声声。撺掇先生。不如归去。秋胡云：你须是养蚕的女人。怎么比那杜宇。正旦唱：你道是不比。俺那养蚕处。好将伊留住。则俺那蚕老了到那�怎生发付。
﻿十二月,金,石君宝,曲,兀的是谁家一个匹夫。畅好是胆大心粗。眼脑儿涎涎邓邓。手脚儿扯扯也那捽捽。秋胡云：你飞也飞不出这桑园门去。正旦唱：是他便拦住我还家去路。我则索大叫波高呼。
﻿尧民歌,金,石君宝,曲,桑园�只待强逼做欢娱。諕的我手儿脚儿滴羞蹀躞战笃速。他便相偎相抱扯衣服。一来一往当拦住。当也波初。则道是峨冠士大夫。原来是个不晓事的乔男女。
﻿耍孩儿,金,石君宝,曲,可不道书中有女颜如玉秋胡云：呀。倒吃了他一个酱瓜儿。正旦唱：你将着金要买人�云殢雨。却不道黄金散尽为收书。哎。你个富家郎惯使珍珠。倚仗着囊中有钞多声势。岂不闻财上分明大丈夫。不由咱生嗔怒。我骂你个沐猴冠冕。牛马襟裾。
﻿二煞,金,石君宝,曲,俺那牛屋�怎成得美眷烟。鸦窠�怎生着鸾凤雏。蚕茧纸难写姻缘簿。短桑科长不出连枝树。沤麻坑养不活比目鱼。辘轴上也打不出那连环玉。似你这伤风败俗。怕不的地灭天诛。
﻿三煞,金,石君宝,曲,你瞅我一瞅黥了你那额颅。扯我一扯削了你那手足。你汤我一汤拷了你那腰截骨。掐我一掐我着你三千里外该流递。搂我一搂我着你十字阶头便上木驴。哎吃万剐的遭刑律。我又不曾掀了你家坟墓。我又不曾杀了你家眷属。
﻿尾煞,金,石君宝,曲,这厮睁着眼觑我骂那死尸。腆着脸着我咒他上祖。谁着你桑园�戏弄人家良人妇。便跳出你那七代先灵也做不的主下。
﻿双调新水令,金,石君宝,曲,若不是江村四月正农忙。扯住那吃敲才决无轻放。第一来怕鸦飞天道黑。第二来又则怕蚕老麦焦黄。满目柔桑。一片林庄。急切�没个邻里街坊。我则怕人见甚勾当。
﻿甜水令,金,石君宝,曲,这厮便倚强凌弱。心粗胆大。怎敢来俺庄上。不由的忿气夯胸膛。我这�便破步撩衣。走向前来。咱住罗裳。咱两个明有官防。
﻿折桂令,金,石君宝,曲,呀。原来是你曾参衣锦也还乡。做出门叫秋胡科云：秋胡你来。秋胡云：梅英。你唤我做甚么。正旦云：你曾逗人家女人来么。秋胡背云：我决撒了也。则除是这般。梅英。我几曾逗人来。正旦唱：谁着你戏弄人家妻儿。迤逗人家婆娘。据着你那愚滥荒唐。你怎消的那乌靴象简。紫绶金章。你博的个享富贵朝中栋梁。带云：我怎生养活你母亲十年光景也。唱：你可不辱没杀受贫穷堂上糟糠。我挨尽凄凉。熬尽情肠。怎知道为一夜的情肠。却教我受了那半世儿凄凉。
﻿乔牌儿,金,石君宝,曲,你做贼也呵我可拿住了赃。哎。你个水晶塔便休强。这的是鲁公宣赐与个头厅相。着还家来侍奉你娘。
﻿豆叶黄,金,石君宝,曲,接了黄金随顺了你才郎。也不怕高堂饿杀了你那亲娘。福至心灵。才高语壮。须记的有女怀春诗一章。我和你细细斟量。可不道要我桑中。送咱淇上。
﻿川拨棹,金,石君宝,曲,那佳人可承当。做拿桑篮科唱：不徕我提篮去采桑。空着我埋怨爹娘。选拣东床。相貌堂堂。自一夜花烛洞房。怎堤防这一场。
﻿殿前欢,金,石君宝,曲,你只待金殿�锁鸳鸯。我将那好花输与你个富家郎。耽着饥每日在长街上。乞些儿剩饭凉浆。你与我休离纸半张。秋胡云：你怎么问我讨休书来。正旦唱：早插个明白状。也留与傍人做个话儿讲。道女慕贞洁。男效才良。
﻿雁儿落,金,石君宝,曲,谁将这五花官诰汤。谁将这霞帔金冠望。带云：便有呵。唱：我也则牢收箱匮中。怎敢便穿在咱身躯上。
﻿得胜令,金,石君宝,曲,呀。又则怕风动满园香。李大户同罗搽旦杂当上李云：他受了我红定。倒被他抢白一场。难道便罢了。我如今带领了许多狼仆。抢亲去也。罗搽旦云：今日是个好日辰。我和你抢他娘去。做见科云：兀的不是我女儿梅英。正旦唱：走将来雪上更加霜。早是俺这钓鳌客咱不认。哎你个使牛郎休更想。秋胡喝云：兀那厮。你来我家�做甚么。李惊云：呀。元来他做了官。不是军了也。我闻知你衣锦荣归。特来贺喜。罗搽旦云：呸。这等你说他死了也。李云：他不死倒是我死。秋胡云：元来那厮假捏流言。夺人妻女。左右与我拿下。送到钜野县去。问他一个重重罪名。祗从做缚科：李云：这也不是我的主意。就是你的岳翁岳母。欠了我四十石粮食。将他女儿转卖与我的。秋胡云：这等一发可恶。明明是广放私债。逼勒卖女了。左右你去与县官说知。着重责四十板。枷号三个月。罚谷一千石。备济饥民。毋得轻纵者。祗从云：理会的。李云：一心妄想洞房春。谁料金榜擂槌有正身。罗搽旦云：我们也没嘴脸在这�。不如只做送李大户到县去。暗地溜了。诗云：如今且学乌龟法。只是缩了头来不见人。同下：卜儿云：媳妇儿。你若不肯认我孩儿呵。我寻个死处。正旦唱：諕的我慌忙。则这小鹿儿在心头撞。有的来商也波量。云：妳妳。我认了秋明也。卜儿云：媳妇儿。你认了秋胡。我也不寻死了。正旦云：罢罢罢。唱：则是俺那婆娘家不气长。
﻿鸳鸯煞,金,石君宝,曲,若不为慈亲年老谁供养。争些个夫妻恩断无承望。从今后卸下荆钗。改换梳妆。畅道百岁荣华。两人共享。非是我假乖张。做出这乔模样。也则要整顿我妻纲。不比那秦氏罗敷单说得他一会儿夫婿的谎。
﻿仙吕赏花时,金,石君宝,曲,客舍青青杨柳新。驿路茸茸芳草茵。朝雨浥轻尘。一杯酒尽。歌罢渭城春。
﻿么,金,石君宝,曲,西出阳关无故人。则见俺在这南国梁园依旧亲。舍人呵谁不知俺娘劣恁爷狠。伯伯两阵狂风是紧。也不到得教吹散楚城云下。
﻿仙吕点绛唇,金,石君宝,曲,怎想俺这月馆风亭。竹溪花径。变得这般嘿光景。我每日撇嵌为生。俺娘向诸宫调里寻争竞。
﻿混江龙,金,石君宝,曲,他那里问言多伤倖。絮得些家宅神长是不安宁。我勾栏里把戏得四五回铁骑。到家来却有六七场刀兵。我唱的是三国志先饶十大曲。俺娘便五代史续添八阳经。你觑波比及撺断那唱叫。先索打拍那精神。起末得便热闹。团掿得更滑熟。并无那唇甜句美。一刬地崎崄艰难。衠扑得些掂人髓敲人脑剥人皮钉腿得回头硬。卜云了：娘呵我看不的你这般粗枝大叶。听不的你那里野调山声。
﻿油葫芦,金,石君宝,曲,我但有些卧枕着床脑袋疼。他委实却也心内惊。他急荒的请医人诊了脉却笑容生。他道是喜的女孩儿感得些风寒症。惭愧呵谢天地不是相思病。你教俺尽世儿厮守着。娘呵你这般毒害心。狠劣情。但见对锦鸳鸯他水上才交颈。你早则着棒打过蓼花汀。
﻿天下乐,金,石君宝,曲,呵你肯教双宿双飞过一生。便则我子弟每行依平。休有情。教我打迭起那暖和出落着冷。满脸儿半指霜。通身儿一块冰。娘呵我到处也画堂春自生。
﻿醉中天,金,石君宝,曲,我唱道那双渐临川令。他便脑袋不嫌听。提起那冯员外便望空里助采声。把个苏妈妈便是上古贤人般敬。我正唱到不肯上贩茶船的小卿。向那岸边相刁蹬。俺这虔婆道兀得不好拷末娘七代先灵。
﻿金盏儿,金,石君宝,曲,娘呵为甚这鹞子懒飞腾。我也是惜毛翎。委实怕这秋天万里西风冷。谁似你把个嫩勤儿了定怎将擎。嘴尖嚵颖子。瓜抉撮天令。娘呵委实道搦钱的天上鹞。不如你个拿雁的海东青。
﻿醉扶归,金,石君宝,曲,这逗镘的是咱些权柄。呵色就事便是你得人情。那厮每拿着二分钞便害疼。害疼咱每就呵便二十锭三十锭呵更磕着如今等。乾咽唾相思得后生。那个不害这般千使钞千嘿病。
﻿金盏儿,金,石君宝,曲,上俺门来的酒客每为我这妙唱若雏莺。引的他每豪饮似长鲸。我委实为甚停杯听曲教快成病。我安排桃花扇影影他每便破香枨。尚自着瓦磁为巨器。也则是陶泻庆新声。嗷若还更酒斟金款滟。大的好歌立玉娉婷。
﻿后庭花,金,石君宝,曲,俺这老婆肚皮里将六韬三略盛。面皮上把四时八节擎。未见钱罗呀冬雪严霜降。得了钞罗应春风和气生。俺这个很精伶。他那生时节决定。犯着甚爱钱巴镘的星。
﻿赏花时,金,石君宝,曲,我知你这一片心分明衠志诚。则因咱二意谐和便若斗争。俺这屋里三句话不相应。便见世间泗洲大圣。教五岳动天岳。
﻿么,金,石君宝,曲,也难奈何俺那六臂那吒般很柳青。我唱的那七国里庞涓也没这短命。则是个八怪洞里爱钱精。我若还更九番家厮并。他比的十恶罪尚尤轻。
﻿赚尾,金,石君宝,曲,郎君每我行有十遍雨至期。除是害九伯风魔病。俺家里七八下里窝弓陷坑。你便有七步才无钱也不许行。六艺全便休卖聪明。哎为甚恁这五陵人把俺这等嘿交易难成。你便是四付马上驼来也索两平。俺这里别是个三街市井。另置下二连等秤。恰好的教恁一分银买一分情下。
﻿南吕一枝花,金,石君宝,曲,只教我立化做一块望夫石。我便似病人冲太岁。他管也小鬼见钟馗。俺才料风短命欠东。
﻿么,金,石君宝,曲,百里里演收拾。嗏早则不席前花影坐间移。恰便似雕鹗分开莺燕期。虎狼冲散凤鸾栖。
﻿隔尾,金,石君宝,曲,嗨比俺娘那熬煎争十倍。恰才这些崎崄艰难好做一回。哎不做美的恩官干坏了他把戏。哎唱话的小一则好打恁兀那把门的老嘿。切不可放过这没钱雁看的。
﻿牧羊关,金,石君宝,曲,�恁那很爹爹才赸过。呵俺这善婆婆却来这里。嗷我能藏波你也能觅。我则是个五岁儿精伶。他是几年的老鬼。我那动脚经过的何方去。咱那举意他早先知。我便日赴三千处。他也坐观十万里。
﻿红芍药,金,石君宝,曲,兀的那般恶缘恶业镇相随。好教人难摘难离。也是某年某月不曾离。无事无非。妳妳你是老人家须知些道理。有的事便啀不到家里。卜云住：越道着越查声破嗓越骂得精细。前面他老相公听的。
﻿菩萨梁州,金,石君宝,曲,告母亲咱疾疣恁孩儿也知罪。这里却是那里。则管里唇三口四。唱叫扬疾。不比咱那泼街衢妓馆画楼西。这的是好人家大院深宅内。我教人道尿盆儿刷煞将搔气。直这般显相貌骋威势。他见一日三万场魋焦到不得里。咱正查着他泛子消息。
﻿三煞,金,石君宝,曲,教我这里恨无地缝藏身体。这番早则难云床头揭壁衣。��乱下风雹的又没巴臂。更做你是开封府同知。却不取招平人无罪。却便硬监押莽迭配。你这般皂窝里清�怎立碑。那公厅上施为。
﻿二煞,金,石君宝,曲,当日那良公曾施行虎豹是真锋利。哎包龙图呵你这般拆散鸳鸯算甚正直。我也觑不得这光景掩不迭这泪。我这壁道防送早催逼。他那壁带铁锁囚人监计。俺两处各心碎。是有遭间阻的也不似俺不吉利。兀的是甚末娘别离。
﻿收尾,金,石君宝,曲,几曾见递流南浦人千里。怎饮这配役阳关酒一杯。到如今。说甚的。比别得。记相失。你情知。我心意。你知咱。我知你。歹处无。好处记。休想我。再出入。我寸肠中。似刀刺。恁尊居。忒情理。合舍了。怕甚的。哎连子花官人愿的你一千岁。嗨怎直恁般下得。卜云了：咭则是你了得。吡都是你个吸人髓虔婆直坏到底下。
﻿中吕粉蝶儿,金,石君宝,曲,我本是个邪祟妖魔。他那俏魂灵倒将咱着末。阿大冈来意气相合。今日把我情肠。他肺腹。都混成一个。虽隔着千里关河。不曾有半个时辰意中挨过。
﻿醉春风,金,石君宝,曲,人害兀那魔病有时潜。则这相思无处躲。直到再团圆被儿里得些温存。恁地后便可。可。我想世上这一点情缘。百般缠缴。有几人识破。
﻿迎仙客,金,石君宝,曲,姨姨我为甚罢了雨云。却也是避些风波。做这些淡生涯且熬那穷过活。这些时调不上勤儿。却则是忙着俺老婆。都则为我不肯张罗。以此上闲放着盘千斤磨。
﻿红绣鞋,金,石君宝,曲,我则想别后云行地末。呵叹人生会少离多。卜云住：呵兀的是俺那心爱的庞儿旧哥哥。自从这人北渡。浑一似梦南柯。伯伯间别来安乐末。
﻿石榴花,金,石君宝,曲,常记得玉鞭骄马宴鸣珂。长安市少年他。似那邻舟一听惜蹉跎。听一曲艳歌。细捲红罗。呵我今日守空房也堕下千金货。外末云：却则是央及杀那象板银锣。况兼俺正厅儿虽是则些娘大。坐着俺那爱钞的劣虔婆。
﻿斗鹌鹑,金,石君宝,曲,从有些燕友莺朋。似望着龙楼凤阁。外末云：咱若是跎汉呵由他。提着那觅钱后在我。外云了：俺那老婆。�直见阎王也没奈何。伯伯你是想波。若是共别人并枕同床。他便不送得我披枷带锁。
﻿上小楼,金,石君宝,曲,外相儿行户小可。就里最胸襟洒落。我觑了这般世杀。不法闲病。决定风魔。既不阿。便恁末。人行趈剁。末云了取将个托儿来快疾赸过。
﻿么,金,石君宝,曲,你道你。少甚的。不剌你却是召甚末。俺这外路打扮。其实没这异锦轻罗。正末云住：你若打死他。路上呵。你独自难过。却教谁牵你那虎皮驮驼。
﻿十二月,金,石君宝,曲,带云：不争这厮提起那打毬诈柳。写字吟诗。弹琴擘阮。攧竹分茶。教我兜地皮痛。乍地心酸。伯伯阿教我越思量俺俺完颜小哥。他端的所为儿有谁过。岂止这模样儿俊俏。则那些举止儿忒谦和。哎不色你把阿那忽那身子儿㥮撮。你卖弄你且休波。
﻿尧民歌,金,石君宝,曲,你则是风流不在着衣多。你这般浪子何须自开阿。�这厮白日街上打呆歌。却怎生到晚人前逞偻儸。哎哥哥。你明日吃甚末。兀自忍不到那十分饿。
﻿快活三,金,石君宝,曲,无明火怎收撮。掴打会看如何。则教我烘地了半晌口难合。不觉我这身起是多来大。
﻿鲍老儿,金,石君宝,曲,从来撒欠颩风爱恁末。敲才兀自不改动些儿个。你这般忍冷耽饥觅着我。越引起我那色胆天来大。我每日千思万想。行眠立肫。不是存活。这般山长水远。天遥地阔。不想你直来阿。云住：送的人赤手空拳难过。都是俺舌尖上一点砂糖唾。越精细的越着他怎出俺这打多情地网天罗。且说俺这小哥哥。为俺耽惊受怕。波迸流移。冷落了读书院一就把功名懒堕。自尽教萱堂有梦。并不想兰省登科。几时得两扶红日上青天。空望着一片白云隔黄河。则共我这般携手儿相将。举步儿同行。他想所事满心儿快活。
﻿耍孩儿,金,石君宝,曲,早是你不合将堂上双亲躲。你却待改换你家门小可。这李亚仙苦劝你个郑元和。再休提那撒板鸣锣。若还俺娘知咱这暗私奔到毒似那倒寨计。若还恁爷见你这诸宫调更狠如那唱挽歌。你�项上新开锁。俺娘难道那风云气少。恁爷却甚末儿女情多。
﻿四煞,金,石君宝,曲,楚兰明道是做场养老小。俺娘则是个敲郎君置过活。他这几年间衠攒下胡伦课。这条冲州撞府的红尘路。是俺娘剪径截商的白草坡。两只手衠劳摸。恁逢着的瓦解。俺到处是鸣珂。
﻿三,金,石君宝,曲,今后去了这驼汉子的小鬼头。看怎结末那吃勤儿的老业魔。再怎施展那个打鸳鸯抖搜的精神儿大。则明日管舞旋旋空把个裙儿系。劳穰穰乾将条柱杖儿拖。早则没着末。致仕了弟子。罢任波虔婆。
﻿二,金,石君宝,曲,这一件又得歇心。此一桩又得解脱。暂不见那官身祗候闲差拨。委实倦那月斜杨柳楼心舞。风软桃花扇底歌。欲将这把戏都参破。怎肯尽陶元阳真气。直变做了虚损沈痾。
﻿收尾,金,石君宝,曲,此行折末山村野店上藏。竹篱茅舍里躲。能够得个桑榆景内安闲的过。也强如锣板声中断送了我下。
﻿双调新水令,金,石君宝,曲,当日个为多情一曲满庭芳。曾贬得苏东坡也趁波也趁波逐浪。何况这莺花燕市客。更逢着云雨楚山娘。我凭那想像高堂。怎强如俺满意宿鸳鸯。
﻿驻马听,金,石君宝,曲,他为我堕落文章。生缠得携手同行不断肠。直这般学成说唱。更则便受恩深处便为乡。则为这情缘千尺藕丝长。误尽禹门三月桃花浪。我若是不正当。枉了他那呆心肠一向在咱心上。
﻿落梅风,金,石君宝,曲,我恰猛可地向这亭堂中见。諕得我又待寻幔幕中藏。哎狠阿公间别来无恙。做意了：可知我恰轻敲着他那边相越分外的响。相公呵这的是那打香印使来的锣棒。
﻿水仙子,金,石君宝,曲,相公那日正暴雷急雨怒在书房。几曾这般和气春风满画堂。孤云：舍人也没那五陵豪气三千丈。�项上连铁索两托长。却虽是妾烦恼欢喜杀家堂。路岐人生死心难忘。谢相公赍发觑当。直把俺嗓配还乡。
﻿雁儿落,金,石君宝,曲,相公把孩儿□腹内想。越教妾小鹿儿心头撞。我如今引来这园圃中。莫不是赚到这筵席上。
﻿得胜令,金,石君宝,曲,却又休金殿锁鸳鸯。一似书帏中折鸾凰。恁那秀才凭学艺。他却也男儿当自强。他如今难当。日写在招儿上。相公试参详。这的唤功名纸半张。
﻿川拨棹,金,石君宝,曲,不索你自誇扬。我可也知道你打了个好散场。休得行唐。火速疾忙。见咱个旧日个恩官使长。与咱多多的准备重赏。
﻿七弟兄,金,石君宝,曲,他也大冈。你行。也有些情肠。你那起初时敷演时曾听你唱。转街衢行至短垣墙。入花园尽步苍苔上。
﻿梅花酒,金,石君宝,曲,厌地转过东墙。携手儿相将。轻踏践残芳。直望着厅堂。将蛾眉址道登。到毬楼软门外。你却则末得荒张房中旧名望。到今日怎遮藏。打扮的死床相。
﻿收江南,金,石君宝,曲,�老官人分付取小学郎孤云了：。则教你住拘栏不教你坐监房。末云：在相公厅当日个你分开这沙上宿鸳鸯。怎生般对当。却教俺芰荷香里再成双卜儿云：下。
﻿永遇乐,金,任询,词,月已中秋，菊还重九，夜久凉重。满地清霜，半天白晓，孤唱闻耕垄。萧萧窗几，依然琴砚，但觉鼠窥风动。悔生平、趍前猛甚，晚退却成无勇。兴衰更换，妍媸淆混，造物大相愚弄。二衅羞人，五交贾鬻，侯伯宁无种。而今此念，消除都尽，惟有故山归梦。吾庐更、双溪清绕，万峰翠拥。
﻿忆郎山,金,任诟,五言绝句,万壑溪流合，千峰木叶黄。郎山五千丈，独立见苍苍。
﻿济南黄台三首 其一 ,金,任诟,七言绝句,满目江南烟水秋，济南重到忆南游。便欲移家渔市侧，轻蓑短棹弄扁舟。
﻿济南黄台三首 其二 ,金,任诟,七言绝句,柴扉水际昼还扃，落日城头晚更明。深绿淡黄洲渚冷，败荷无数似临平。
﻿济南黄台三首 其三 ,金,任诟,七言绝句,绿柳桥边簇锦鞍，红纱影里照烟鬟。归来书几高烧烛，浑似江乡一梦间。
﻿巨然山寺,金,任诟,七言绝句,孤撑山作碧螺髻，漫散水成苍玉鳞。野寺荒凉人不到，水光山影正横陈。
﻿西湖,金,任诟,古风,西湖环武林，澄澄大圆镜。仰看湖上寺，即是镜中影。湖光与天色，一碧千万顷。堤径截烟来，楼台自昏暝。
﻿苏州宴,金,任诟,古风,苏州女儿嫩如水，髻耸花笼青凤尾。十二红裳酽梳洗，植立唱歌烟雾里。一人丰秾玉手指，袖挽翠云弹绿绮。落花一片天上来，似欲随人波江水。曲终宴阕歌一觞，行人南游道路长。明日松江千万顷，烟波云树春茫茫。
﻿庚辰十二月十九日雪,金,任诟,古风,冯夷揃水翻银玑，北风浩浩如兵威。琼台玉榭压金碧，三十六宫明月辉。五更待漏鸡人唱，近卫胪传九天上。须臾龙驭踏飞瑶，万户千门寂相向。皓齿才人宫袖窄，巧画长眉梅半额。含嚬一笑竞春妍，绣勒锦鞯生羽翮。城外雪深回马首，别殿传觞灯作昼。欢声一曲借春谣，半夜西园满花柳。沾濡已见盈阡陌，况是隆冬见三白。帝力如天人得知，今庆明年好春泽。
﻿浙江亭观潮,金,任诟,古风,海门东向沧溟阔，潮来怒捲千寻雪。浙江亭下击飞霆，蛟蜃争驰奋髯鬣。钜鹿之战百万集，呼声响震坤轴立。昆阳夜出雨悬河，剑戟奔冲溃寻邑。吴侬稚时学弄潮，形色沮懦心胆豪。青旗出没波涛里，一掷性命轻鸿毛。须臾风送潮头息，乱山稠叠伤心碧。西兴浦口又斜晖，相望会稽云半赤。诗家谁有坡仙笔，称与江山作勍敌。援毫三叫句不成，但觉云涛满胸臆。
﻿骊山有感二首 其一 ,金,伊喇霖,七言绝句,苍苔径滑明珠殿，落叶林荒羯鼓楼。渭水都来细如线，若为流得许多愁。
﻿骊山有感二首 其二 ,金,伊喇霖,七言绝句,山下惊飞烈火灰，山头犹弄紫金杯。梦回未奏梨园曲，卧听吟风阿滥堆。
﻿对雪,金,朱自牧,五言律诗,寂寂袁安舍，柴门雀可罗。青毡无旧物，黄竹有新歌。罢饮瓢仍弃，供吟笔旋呵。殷勤埽荒径，尚忆子猷过。
﻿病起书事,金,朱自牧,七言律诗,牢落衰年病转侵，医编药裹废閒吟。卧销白日尘凝屦，起对青铜雪满簪。霜后痴蝇看老态，天边倦鸟识归心。维摩不出文殊去，门巷萧条翠藓深。
﻿趁鄜州过湖城县武帝望思台在焉,金,朱自牧,七言律诗,寒骨千年饮恨埋，馀哀空寄望思台。纵令曲沃精魂见，宁与商山羽翼来。赵虏典刑何足正，周公画像可怜开。忍心本自穷兵起，巫蛊焉能作祸胎。
﻿晋宁感兴,金,朱自牧,七言律诗,莫将官况说葭芦，一味萧条称鄙夫。老圃不禁蔬代肉，樵丁还喜炕连厨。儿音半已渐秦晋，乡信无因接鲁洙。三见秋风落庭树，年年归意负莼鲈。
﻿年节岚州席上赠同知王子直中散,金,朱自牧,七言律诗,别时风雪暗龙津，一梦经年复见君。去国光阴虽易得，夹河形势且平分。心如征马常嘶代，身伴秋鸿却渡汾。此日一尊难惜醉，新年风景旧知闻。
﻿送鄜州节判任元老罢任东归二首 其一 ,金,朱自牧,七言律诗,长途冰雪岁峥嵘，客里那堪送客行。万里归心应接淅，一尊别酒且班荆。春生汶水庭闱近，人去雕阴幕府轻。欲仗征鸿寄消息，地寒不肯过边城。
﻿送鄜州节判任元老罢任东归二首 其二 ,金,朱自牧,七言律诗,都骑骎骎指汶阳，关门应识弃繻郎。暮寒烟浪归期阻，细雨檐花饮兴长。束带暂为彭泽令，曳裾休忤汉梁王。边城情味君应会，为说无憀与故乡。
﻿小雨不出宁海司理厅,金,朱自牧,七言律诗,吏散庭空锁碧苔，冷官门户几曾开。疏疏细雨槐花落，寂寂虚堂燕子来。多病始知穷有鬼，独贤方觉仕无媒。故园抛掷奔驰外，刚道江山未放回。
﻿过浑源留别田仲祥同知节使,金,朱自牧,七言律诗,金台前梦杳无踪，一阻云山莫计重。双鲤附书常不达，两萍浮海偶相逢。燕南落日车分辙，代北春风酒满钟。明日去留牵世务，灯前谈笑且从容。
﻿刘仲规挽辞,金,朱自牧,七言律诗,富贵康强九十春，公归无憾我伤神。人间秀气还嵩岱，梦里行年属已辰。名姓空留耆旧传，衣冠不见老成人。凄凉通德门前路，无复青蒲裹画轮。
﻿访山寺僧,金,朱自牧,七言律诗,踏破苍苔叩竹扃，晚晴庭院有馀清。幡腰落日红千飐，檐际遥岑翠一横。种秫公田聊卒岁，栽莲僧社拟投名。从今兴熟频来往，未信斋钟午后鸣。
﻿谢吴堡知寨安巨济赠纸百幅,金,朱自牧,七言律诗,百幅溪笺远见羞，故人佳饷若为酬。幸将晚节收鱼网，未得良工起凤楼。柿叶学书差足慰，芸香辟蠹会须求。挥毫不见云烟落，愚贾操金愧暗投。
﻿清河道中暮归,金,朱自牧,七言律诗,缓辔溪边喜乍晴，夕阳流水浸孤城。川平佛塔层层见，浪稳商舟尾尾行。十里烟霞随野步，两崖禾黍撼秋声。雨旸虽有丰年兆，久客都无地可耕。
﻿晚泊济阳,金,朱自牧,七言律诗,江北秋阴一半晴，晚凉留与客襟清。水边画角孤城莫，云底残阳远树明。旅雁为谁来有信，断蓬如我去无程。寥寥天地谁知已，村酒悠然只独倾。
﻿冬日拟江楼晚望,金,朱自牧,七言律诗,万里长空淡落晖，归鸦数尽下楼迟。山如骇浪高低涌，天似寒灰黯淡垂。紫塞西横连统万，黄河东下接汾睢。此邦形势雄今古，只与羁人百不宜。
﻿郊行,金,朱自牧,七言律诗,缓辔寻春水一涯，最怜朝雨浥轻沙。小溪烟重偏宜柳，平野云垂不碍花。青眼步兵元好酒，黑头江令未还家。兴长不觉归来晚，过尽城头阵阵鸦。
﻿和郭仲荣郡城秋望,金,朱自牧,七言律诗,城高野阔思何穷，人在西风一笛中。楼影不摇溪水净，舂声相答暮山空。海天引望能供碧，霜树禁秋更倚红。回首客魂招不得，莼鲈归兴满江东。
﻿晨起趋省,金,朱自牧,古风,邻鸡一鸣仆再呼，三星已在东南隅。霜风绕屋伺我出，布衾尚欲留须臾。才疏性懒真勉强，饥寒见迫谁能逋。山灵笑我真有谓，能使我庾如陵乎。
﻿自鄜州归至新市镇时方渡险喜见桑野,金,朱自牧,古风,訚山自天降为田，洛水自瀑舒为渊。山川险尽鞍马稳，昔居�槔今乘船。三年官业无毫发，万里装囊更萧瑟。归来何以谢乡闾，细说艰难为土物。
﻿自鄜州罢任归宿渑池道中有虎为暴,金,朱自牧,古风,崤山之阿渑之浒，行路萧条正艰阻。日落山空涧水哀，市门静闭防饥虎。前年张茅杀饷妇，今岁食驴断行旅。我来万里逐一官，安可不戒为汝脯。昼持弓矢夜枕戈，静匿儿童防笑语。白额将军莫笑人，世无刘琨当畏汝。
﻿寒食不出,金,朱澜,七言律诗,地偏无客过吾庐，寒食清明入燕居。骥子捧瓯仍腊茗，孟光举按只春蔬。蝇沾香篆浑伤字，蜂蹙瓶花半堕书。习气未除还自笑，却将佳节付三馀。
﻿黄筌雀蝶,金,朱澜,七言绝句,饥雀喧争蛱蝶孤，锦宫城阙见丘墟。老筌妙意谁知解，丹粉图中有谏书。
﻿宫词,金,朱澜,七言绝句,太一芙蓉上下天，秋波澹澹白生烟。采莲宫女分花了，笑把兰篙学刺舡。
﻿暴雨,金,朱之才,七言律诗,掣电奔雷晻霭间，崩腾白雨袭人寒。颓山黑雾倾浓墨，倒海冲风泻急湍。势似阳侯夸海若，声如项籍破章邯。炎歊一濯须臾耳，已看天围碧玉宽。
﻿宿闲厩,金,朱之才,七言绝句,澹烟衰草慵回首，晚日残霞欲断魂。脱帽卸鞍投逆旅，萧萧黄叶水边村。
﻿十月十五日夜作连珠诗四首 其一 ,金,朱之才,七言绝句,披衣开户几宵兴，永夜无眠魂九升。坐觉飞霜明瓦屋，天如寒鉴月如冰。
﻿十月十五日夜作连珠诗四首 其二 ,金,朱之才,七言绝句,天如寒鉴月如冰，僵卧家僮唤不应。却忆少年游太学，萧然独对短檠灯。
﻿十月十五日夜作连珠诗四首 其三 ,金,朱之才,七言绝句,萧然独对短檠灯，引睡翻书睡几曾。自笑年来忧患熟，跏趺真作坐禅僧。
﻿十月十五日夜作连珠诗四首 其四 ,金,朱之才,七言绝句,跏趺真作坐禅僧，不学窗间故纸蝇。湛若琉璃含宝月，此中无减亦无增。
﻿南越行,金,朱之才,古风,南越太后邯郸女，皓齿明眸照蛮土。珊瑚为帐象作床，锦伞高张击铜鼓。太液池内红芙蓉，自怜谪堕蛮烟中。灞陵故人杳无耗，深宫独看南飞鸿。随儿作帝心不愿，惟愿西朝柏梁殿。茂陵刘郎亦可人，遣郎海角来相见。金猊夜燎龙涎香，明珠火齐争煌煌。番禺秦甸隔万里，今夕得遂双鸳鸯。白首相君佩银印，干戈欲起萧墙衅。莫言女子无雄心，置酒宫中潜结阵。汉家使者懦且柔，纤手自欲操霜矛。孤鸾竟落老枭手，可怜空奋韩千秋。楼船戈鋋师四起，或出桂阳下漓水。越郎追斩吕嘉头，九郡同归汉天子。尉□坟草几番青，霸业犹与炎洲横。玉玺初从真定得，黄屋却为邯郸倾。五羊江连湘浦竹，娇魂应伴湘娥哭。
﻿后薄薄酒二首 其一 ,金,朱之才,古风,薄酒可以谋醉，不必霞滋玉味。粗布可以御冬，不必狐貉蒙茸。丑妇可以肥家，不必楚女吴娃。独夫长夜商祚讫，羲和湎淫紊天历。李白跌宕三百杯，阮籍沈醟六十日。眠瓮吏部寡廉耻，解貂常侍隳法律。傥使饮薄酒，未见有此失。秦昭狐腋几丧首，郑臧鹖冠贻厥咎。尨裘金玦岂不哀，绣衣朱襮固无取。皆缘粗衣恶不御，贾祸招讥亦何有。夏姬灭两国，骊姬祸五世。捧心颦眉亡夫差，堕髻啼妆败梁冀。丑妇似可恶，终不至颠沛。劝君饮薄衣粗娶丑妇，此乐人间最长久。
﻿后薄薄酒二首 其二 ,金,朱之才,古风,薄酒粗衣吾何悲，丑妇自丑吾不知。道眼混圆宜不二，美恶妍陋无殊归。瓦罍石臼斟吾酒，脱粟藜羹皆可口。醉境陶然无后忧，玉碗浮蛆彼何有。汉文天子犹弋绨，士服粗布乃所宜。要绳屐葛同一暖，雾縠冰纨徒尔为。无盐如漆后齐桓，孟光举臼配伯鸾。古来倾城由哲妇，有国乃令家国安。我能遣妇缝粗对妇饮薄，傍人大笑吾不恶。
﻿寓言二首 其一 ,金,朱之才,古风,兽有善触邪，草有能指佞。兽草非有心，不移本天性。前王著臣冠，俾尔效端鲠。如何不称服，触指反忠正。吾欲取二物，豢植列台省。一令邪佞徒，奔逃亟深屏。
﻿寓言二首 其二 ,金,朱之才,古风,风雨晦时夜，鸡鸣有常声。霜雪枯万干，松柏有常青。内守初已定，外变终难更。若人束世利，浮沈无定情。俯仰效�槔，低昂甚权衡。反出木鸟下，徒为万物灵。
﻿谢孙寺丞惠梅花,金,朱之才,古风,我来泗水上，居与墟墓邻。弥望多枣栗，碍眼皆荆榛。忽忽度岁月，不知时已春。朝来佳公子，遗我梅花新。秀色照窗几，妙香袭衣巾。莽如瓦砾场，惊睹琼瑶珍。念昔客江南，千树临江津。吴侬不知贵，但与桃李伦。自从堕东土，梦绕江之滨。叹彼和鼎实，亦复生不辰。穷愁坐空山，豺虎杂凤麟。此赠意不浅，难为俗子陈。
﻿次韵东坡跋周昉所画欠申美人,金,朱之才,古风,巫峡昭君有奇色，毛生欲画无由得。但作东风背面身，看来已可倾人国。朝来睡起鬓发垂，手如春笋领蝤蛴。绣帷幽梦断难续，想像翠黛颦修眉。春光三月浓于酒，燕燕双飞莺唤友。不教腻脸露桃花，且喜腰支似杨柳。君不见汉宫多病李夫人，转面不顾君王嗔。古来画工画意亦自足，烟雾玉质何由真。
﻿卧病有感二十韵,金,朱之才,古风,皋苏粲园英，泽芝纷水叶。赤弁舞纤肌，黄袍缓老颊。鸣飞各有适，吾独嗟衰薾。齿发久已疏，又复失调燮。粱肉谢鼎俎，参苓富巾箧。葵扇风未来，桃笙汗初浃。呻吟和哀蝉，梦寐追化蝶。抚枕念平生，世故饱更涉。弱龄负奇志，胸蜺盘炜晔。夜徯傅嵓访，朝待渭滨猎。荀爽岁九迁，康侯日三接。功业著钟鼎，声名垂史牒。那知事大谬，举趾得踬跲。多难集暮年，百愿亡一惬。寒灰消寸心，清泪腐双㫸。坐令孤鹏骞，化作瘴鸢跕。忧来复自慰，人生几蓂荚。呼吸过百岁，俯仰失千劫。乘流须纵棹，遇坎即停楫。些语不成骚，商歌鼓长铗。
﻿复用九日诗韵呈黄寿鹏,金,朱之才,古风,忽忽天星二十九，当年曾醉琼林酒。春风射策紫垣深，犹记灵和殿前柳。与君虽异千佛名，出入南宫同户牖。春蚕食叶七千人，看君运笔如挥帚。妙龄忠气轶衡嵩，馀子纷纷真培塿。那知晚节岱阳城，白发苍颜两閒叟。君材有如万斛舟，顾我碌碌才筲斗。时穷壮士或饭牛，遇合封侯起屠狗。东皋有田供王赋，天寒且辍扶犁手。寂寥圭窦对书册，火冷灯青夜方久。先生乘兴肯相过，亦有青钱沽玉友。
﻿七夕长短言,金,朱之才,古风,牛不可以服箱，女不可以成章。其名则然实岂尔，政如箕斗难挹扬。河汉特水象，安有波浪为津航。惟鹊乃巢居，讵能上天搆桥梁。星经有躔次，东西永相望。今夕复何夕，乃谓合并如鸾皇。一人唱诞惑万世，浪令儿女争猖狂。瓠牛载槃何等秩，金梭掷地殊荒唐。吾命有贵贱，吾性本直方。探官与乞巧，是岂吾所臧。何如举酒邀明月，更遣清风屏炎热。星光落盏黄金空，露华糁袂真珠滑。我方幕天席地醉兀兀，痴牛騃女知何物。
﻿水月有兴,金,朱之才,古风,明月落湖水，天渊体俱一。浩荡碧琉璃，奁此寒玉璧。微风触湖波，合散作六七。浮光逐水纹，金蛇势盘结。人心湛寂初，与月同清质。外累一汩之，万态纷殊迹。因知养心者，无为风浪失。
﻿出塞,金,邢具瞻,七言绝句,楼外青山半夕阳，寒鸦翻墨点林霜。平沙细草三千里，一笛西风人断肠。
﻿导引 天眷三年九月驾幸燕京导引曲无射宫,金,邢具瞻,词,五年一狩，仙仗到人间。问稼穑艰难。苍生洗眼秋光里，今日见天颜。金戈玉斧临香火，驰道六龙閒。歌谣到处皆相似，天子寿南山。
﻿杨花,金,邢安国,七言律诗,细点轻团转复飘，隋家堤岸灞陵桥。非绵非絮寒无用，如雪如霜暖不消。狂惹客衣知有恨，巧寻禅榻故相撩。陂塘回首浮萍满，依旧春风摆翠条。
﻿过唐州西李口,金,邢安国,七言绝句,白沙翠竹溪上村，渔家卖鱼唤行人。西风吹皱一溪水，水光日影金鳞鳞。
﻿宴会成趣园诗,金,初昌绍,七言律诗,近郊风物小斜川，竹树阴阴昼掩门。奉已乐天无妓妾，退居元亮有田园。静中身与世俱弃，妙处心知口莫言。曾到君家北窗下，空凉真可卧羲轩。
﻿颂,金,吕道安,偈颂,平生不解道诗篇，锹钁为朋四十年。稍通阴符三千字，粗明道德五千言。般般放下般般悟，物物俱忘物物捐。此去不遭闫老唤，今朝惟待玉皇宣。
﻿送李嘉甫信都令耘甫之弟,金,吕中孚,五言律诗,溪水碧于草，溪边送客行。写诗传别意，把酒听歌声。去路青天远，归心白羽轻。尊前折杨柳，一一是离情。
﻿写怀,金,吕中孚,五言律诗,秦川西去远，不意过漳川。归梦三千里，羁愁二十年。谋生空白发，行路若青天。馀事休相问，相留只醉眠。
﻿小景,金,吕中孚,七言绝句,青芜平野四围山，山郭依依紫翠间。村远路长人去少，一竿斜日酒旗閒。
﻿春月,金,吕中孚,七言绝句,柳塘漠漠暗啼鸦，一镜晴飞玉有华。好是夜阑人不寐，半庭寒影在梨花。
﻿水声,金,吕中孚,七言绝句,长陂千顷碧淙淙，浪卷秋风过石矼。记得夜来愁听处，一灯明灭照寒窗。
﻿雪,金,吕中孚,七言绝句,随风拂拂玉花飘，入夜寒窗更寂寥。炉火已残灯未烬，一帘疏竹白萧萧。
﻿梨花,金,吕中孚,七言绝句,等待清明得得芳，团枝晴雪暖生香。洗妆自有风流态，却笑红深睡海棠。
﻿集句,金,吕中孚,七言绝句,骚人吟罢起乡愁，百感中来不自由。一种人间太平日，满衣尘土避公侯。
﻿柳,金,吕中孚,七言绝句,风外丝丝袅绿烟，轻花初破不成绵。却嫌官路逢寒食，恼乱离愁似去年。
﻿夏日,金,吕大鹏,七言绝句,旋移石枕拂藤床，细洒槐阴趁晚凉。大地嗷嗷困炉鼎，老天不肯下残阳。
﻿广平道中,金,吕子羽,五言律诗,风色著黧面，霜华侵老须。昏埃埋故驿，积雪缟脩途。冻岫新诗句，寒林古画图。夜寒孤月上，天地一冰壶。
﻿宿章义广胜寺,金,吕子羽,五言律诗,小邑本无事，我来劳简书。路长频问马，人静厌烹鱼。钟冷僧参外，灯残客梦馀。此心谁领会，松月夜窗虚。
﻿至日,金,吕子羽,五言律诗,岁晏多风雪，官閒深屋庐。小诗穷则变，美酒数斯疏。未草归田赋，空翻引睡书。窗明添眼力，已觉日光舒。
﻿李白醉归图,金,吕子羽,七言绝句,春风醉袖玉山颓，落魄长安酒肆回。忙煞中官寻不得，沉香亭北牡丹开。
﻿还紫云寺素扇且题诗其上,金,宋楫,七言绝句,吴绫便面小团团，信手拈来亦厚颜。障尽驿尘三十里，却还明月紫云间。
﻿庭槐,金,宋楫,七言绝句,庭槐先人手所植，再世清阴方满台。惭愧儿孙种桃李，花枝准拟当年开。
﻿馆中纳凉书事,金,宋九嘉,七言律诗,凉洒尘缨聩耳醒，虚堂窈渺好风清。雀知爱子来回哺，鼠不畏人旁午行。每用熟眠酬阒寂，端知固有享高明。宦游非不佳官府，奔走尘劳漫一生。
﻿途中书事三首 其一 ,金,宋九嘉,七言绝句,幼稚扶轮妇挽辕，连颠翁媪抱诸孙。饥民羸卒如流水，掘尽原头野荠根。
﻿途中书事三首 其二 ,金,宋九嘉,七言绝句,老稚扶携访熟乡，驿尘满路殣相望。终朝拾穗不盈把，只有流民如麦芒。
﻿途中书事三首 其三 ,金,宋九嘉,七言绝句,攘丝夺麦人争略，烘日吹风天有年。汤饼元非小人腹，茧丝都作大夫贤。
﻿东州有感,金,宋九嘉,七言绝句,东城衰草没黄沙，故垒周遭小范衙。收竖那知真老子，龟趺系马卧吹笳。
﻿被檄从军,金,宋九嘉,七言绝句,不巾不袜柳阴行，朝醉南村莫北庄。一旦捉将官里去，直驱盲马阵中央。
﻿留别孙俊民姚公茂,金,宋九嘉,七言绝句,草根残日射离觞，主席风生热肺肠。此去兜零红照夜，输君吹笛傍糟床。
﻿酴醾菊,金,宋九嘉,七言绝句,酴醾风味醺人醉，著莫东篱爱酒翁。一夜金英全换骨，冷香晴雪满秋风。
﻿莲社图,金,宋九嘉,七言绝句,野鹜家鸡俗好乖，虎溪泉石满尘埃。壮哉砥柱颓波里，惟有渊明挽不来。
﻿卯酒,金,宋九嘉,七言绝句,腊蚁初浮社瓮篘，宿酲正渴卯时投。醉乡兀兀陶陶里，底事形骸底事愁。
﻿题李白泛月图,金,宋九嘉,七言绝句,江心月影尽一掬，船头月影尽一吸。夜凉风露点宫袍，天地之间一李白。
﻿捣金明砦作建除体,金,宋九嘉,古风,建牙誓诸将，枭鸣军尽惊。除道非战事，衔枚幻奇兵。满铠霜日辉，行阵寂无声。平旦飞出谷，桑枣蔽金明。定知此陈迹，中原遮寇城。执鞭吾不及，范公凛如生。破碑字仍在，屃赑卧深荆。危襟按其垒，信哉天下英。成败翻覆手，狐兔今横行。收复会有时，夷吾当请缨。开图睨督亢，按剑逐长鲸。闭塞亦巳久，一挥氛曀清。
﻿河阴望河朔感寓一首,金,宋景萧,七言律诗,南来边报日骎骎，思禹亭高泪满襟。野烧为谁留白草，荒城空自隔疏林。雁声不断天连水，山色无情古又今。离合兴亡只如此，往年争识少陵心。
﻿春雪用上官明之韵,金,宋景萧,七言绝句,啑啑春虫闹扑窗，地炉茶鼎蚓声长。诗中有味清于酒，只欠冰梢数点香。
﻿过汝阴作,金,完颜亮,七言律诗,门掩黄昏染绿苔，那回踪迹半尘埃。空庭日莫鸟争笑，幽径草深人未来。数仞假山当户牖，一池春水绕楼台。繁花不识兴亡地，犹倚阑干次第开。
﻿以事出使道驿有竹辄咏之,金,完颜亮,七言绝句,孤驿潇潇竹一丛，不同凡卉媚东风。我心正与君相似，只待云梢拂碧空。
﻿书壁述怀,金,完颜亮,七言绝句,蛟龙潜匿隐沧波，且与虾蟆作混和。等待一朝头角就，撼摇霹雳震山河。
﻿见几间有岩桂植瓶中索笔赋,金,完颜亮,七言绝句,绿叶枝头金缕装，秋深自有别般香。一朝扬汝名天下，也学君王著赭黄。
﻿南征至维扬望江左,金,完颜亮,七言绝句,万里车书尽会同，江南岂有别疆封。屯兵百万西湖上，立马吴山第一峰。
﻿念奴娇,金,完颜亮,词,天丁震怒，掀翻银海，散乱珠箔。六出奇花飞滚滚，平填了、山中丘壑。皓虎颠狂，素麟猖獗，掣断真珠索。玉龙酣战，鳞甲满天飘落。谁念万里关山，征夫僵立，缟带占旗脚。色映戈矛，光摇剑戟，杀气横戎幕。貔虎豪雄，偏裨真勇，非与谈兵略。须拚一醉，看取碧空寥廓。
﻿昭君怨 雪,金,完颜亮,词,昨日樵村渔浦。今日琼川银渚。山色捲帘看。老峰峦。锦帐美人贪睡。不觉天孙剪水。惊问是杨花。是芦花。
﻿喜迁莺 赐大将军韩夷耶,金,完颜亮,词,旌麾初举。正駃騠力健，嘶风江渚。射虎将军，落雕都尉，绣帽锦袍翘楚。怒磔戟髯，争奋捲地，一声鼙鼓。笑谈顷，指长江齐楚，六师飞渡。此去。无自堕，金印如斗，独在功名取。断锁机谋，垂鞭方略，人事本无今古。试展卧龙韬韫，果见成功旦莫。问江左，想云霓望切，玄黄迎路。
﻿鹊桥仙 待月,金,完颜亮,词,停杯不举，停歌不发，等候银蟾出海。不知何处片云来，做许大、通天障碍。虬髯撚断，星眸睁裂，唯恨剑锋不快。一挥截断紫云腰，仔细看、嫦娥体态。
﻿本朝乐曲,金,完颜雍,古风,猗欤我祖，圣矣武元。诞膺明命，功光于天。拯溺救焚，深根固蒂。克开我后，传福万世。无何海陵，淫昏多罪。反易天道，荼毒海内。自昔肇基，至于继体。积累之业，沦胥且坠。望戴所归，不谋同意。宗庙至重，人心难拒。勉副乐推，肆予嗣绪。二十四年，兢业万几。亿兆庶姓，怀保安绥。国家閒暇，廓然无事。乃眷上都，兴帝之第。属兹来游，恻然予思。风物减耗，殆非昔时。于乡于里，皆非初始。虽非初始，朕自乐此。虽非昔时，朕无异视。瞻恋慨想，祖宗旧宇。属属音容，宛然如睹。童嬉孺慕，历历其处。壮岁经行，恍然如故。旧年从游，依稀如昨。欢诚契阔，旦莫嗟若。吁嗟阔别兮，云胡不乐。
﻿题李伯时三马图卷,金,完颜思敬,古风,古人画马形与骨，今人画马色与肉。唐有韩干笔意高，宋有龙眠可相续。今朝偶见三马图，眼如悬铃漆团曲。短鬃两耳双竹批，风入四蹄如铁蹴。宋伯老苏亦闲雅，赞以诗文过金玉。呜呼安得九方皋，见此应须少回瞩。
﻿赐石右相琚生日之寿,金,完颜允恭,五言律诗,黄阁今姚宋，青宫旧绮园。绣絺归里社，冠盖画都门。善训怀师席，深仁寄寿尊。所期河润溥，馀福被元元。
﻿阙题,金,完颜允恭,七言绝句,心与寥寥太古通，手随轻籁入天风。山长水阔无寻处，声在乱云空碧中。
﻿睿宗功德歌,金,完颜匡,四言诗,我祖睿宗，厚有阴德。国祚有传，储嗣当立。满朝疑惧，独先启策。徂征三秦，震惊来赴。富平百万，望风奔仆。灵恩光被，时雨春旸。神化周浃，春生冬藏。
﻿游龙山御制,金,完颜璟,七言律诗,嵯峨云影几千重，高出尘寰迥不同。金色界中兜率境，碧莲花里梵王宫。鹤惊秋露三更月，虎啸疏林万壑风。试拂花笺为觅句，诗成自适任非工。
﻿水窦岩漱玉亭,金,完颜璟,五言绝句,断岸连苍山，寒岩多积雪。中有万古泉，淙淙声不绝。
﻿云龙川泰和殿五月牡丹,金,完颜璟,七言绝句,洛阳谷雨红千叶，岭外朱明玉一枝。地力发生虽有异，天公造物本无私。
﻿宫中绝句,金,完颜璟,七言绝句,五云金碧拱朝霞，楼阁峥嵘帝子家。三十六宫帘尽捲，东风无处不杨花。
﻿仰山,金,完颜璟,七言绝句,金色界中兜率景，碧莲花里梵王宫。鹤惊清露三更月，虎啸疏林万壑风。
﻿命翰林待制朱澜侍夜饮诗,金,完颜璟,古风,夜饮何所乐，所乐无喧哗。三杯淡�醁，一曲冷琵琶。坐久香成穗，夜深灯欲花。陶陶复陶陶，醉乡岂有涯。
﻿蝶恋花,金,完颜璟,词,几股湘江龙骨瘦，巧样翻腾，叠作湘波皱。金缕小钿花草斗，翠条更结同心扣。金殿珠帘闲永昼，一握清风，暂喜怀中透。忽听传宣须急奏，轻轻褪入香罗袖。评注（点击查看或隐藏评注）
﻿生查子 软金杯词,金,完颜璟,词,风流紫府郎，痛饮乌纱岸。柔软九迥肠，冷怯玻瓈碗。纤纤白玉葱，分破黄金弹。借得洞庭春，飞上桃花面。
﻿西江月 题邯郸王化吕仙翁祠堂,金,完颜从郁,词,壁断何人旧字，炉寒隔岁残香。洞天人去海茫茫。玩世仙翁已往。西日长安道远，春风赵国台荒。行人谁不悟黄粮。依旧红尘陌上。
﻿书蒲城壁,金,完颜奉国,七言律诗,阅兵肄武耀骅骝，仰视莲峰瞷碧流。纵是边陲狼烬灭，暂喧钲鼓角声幽。如貔似虎威风锐，积玉堆蓝爽气浮。未老君恩须重报，终焉更卜隐岩陬。
﻿望海潮 从军舟中作,金,折元礼,词,地雄河岳，疆分韩晋，潼关高压秦头。山倚断霞，江吞绝壁，野烟萦带沧洲。虎旆拥貔貅。看阵云截岸，霜气横秋。千雉严城，五更残角月如钩。西风晓入貂裘。恨儒冠误我，却羡兜鍪。六郡少年，三关老将，贺兰烽火新收。天外岳连楼。想断云横晓，谁识归舟。剩着黄金换酒，羯鼓醉凉州。
﻿题密云州学壁,金,李之翰,七言律诗,崎岖到此兴何堪，况复风谣意未谙。旅舍萧条空自遣，胸怀磊落向谁谈。留连暮雨侵疏牖，宛转飞云埽翠岚。因忆林泉归去好，一灯幽梦绕春潭。
﻿中京遇因长老,金,李之翰,七言律诗,天涯流落偶生还，古刹相逢语夜阑。叹我归途千里远，喜君禅榻一身安。松声不断风吟细，月影无边露气寒。分手山堂更寥索，冷云衰草伴征鞍。
﻿岁暮,金,李之翰,七言律诗,休怪年来白发新，天涯三载困埃尘。偶离沙碛穷阴地，收得桑榆老病身。对雪莫吟秦岭句，拨醅且醉汉江春。此生自断无馀事，何必区区问大钧。
﻿书呈仲孚,金,李之翰,古风,造物固难量，谁能计寒饿。失马乃为福，梦牛翻作祸。长溪霜练静，脩岭苍龙卧。魂梦吾已安，不劳歌楚些。
﻿赠燕,金,李晏,五言律诗,王谢堂前燕，秋风又送归。向人如惜别，入户更低飞。海阔迷烟岛，楼高近落晖。不知从此去，几日到乌衣。
﻿通州道中,金,李晏,五言律诗,冉冉年华老，飘飘客路难。尘埃山色断，云雾日光寒。念远心先折，孤吟鼻亦酸。平生江海意，潦倒愧儒冠。
﻿游龙门回投超化寺二首 其二 ,金,李晏,五言律诗,还邀二三子，共到凿龙游。冷壑泉初动，春岩气欲浮。竹藏深崦寺，人渡晚行舟。始觉山风急，归鞍不自留。
﻿白云亭,金,李晏,七言律诗,白云亭上白云秋，桂棹兰桨记昔游。往事已随流水去，青山空对夕阳愁。兴亡翻手成舒卷，今古无心自去留。独倚西风一惆怅，数声柔橹下汀洲。
﻿题武元直赤壁图,金,李晏,七言律诗,鼎足分来汉祚移，阿瞒曾困火船归。一时豪杰成何事，千里江山半落晖。云破小蟾分树暗，夜深孤鹤掠舟飞。梦寻仙老经行处，只有当年旧钓矶。
﻿游龙门回投超化寺二首 其一 ,金,李晏,七言律诗,精蓝三日饱溪毛，俗累纷纷觉可逃。探水寻源通月冷，披榛得路接云高。山围故垒怀千古，河转孤岩激怒涛。回首烟霞应笑我，人间官职倍徒劳。
﻿潞州形胜,金,李晏,七言律诗,东迎壶口叠群山，吞吐岚光紫翠间。削玉远排圭首锐，晕痕轻拂黛眉弯。五龙飞去松杉老，万井喧嚣日月閒。游客乍醒尘土眼，仙扃谁指扣玄关。
﻿高丽平州中和馆后草亭,金,李晏,七言绝句,藤花满地香仍在，松影拂云寒不收。山鸟似嫌游客到，一声啼破小亭幽。
﻿白岩山 其一 ,金,李晏,七言绝句,只有山光无水声，我疑神物固岩扃。如何凿得飞泉出，当为山僧叱六丁。
﻿白岩山 其二 ,金,李晏,七言绝句,山寺寻春春已归，紫梅犹有折残枝。老僧兀坐如枯木，花谢花开总不知。
﻿题郝文忠公墓,金,李晏,七言绝句,仗节江南羡此行，真州犹稔使君名。隹城郁郁埋西浒，恨不生还苏子卿。
﻿婆罗门引 保德西楼作,金,李晏,词,汗融畏日，岂知高处有风清。倚阑襟袖凉生。坐上看崩云脱坏，不碍乱峰青。待目穷千里，却怕伤情。河汾古城。听裂岸、怒涛惊。好是烽沉幽障，鼓卧边亭。西楼老子，更无用、胸中十万兵。酒到处、莫放杯停。
﻿虞美人,金,李晏,词,佳人酒晕红生颊。滟滟霞千叠。雨馀红泪湿黄昏。误认当年人面、倚朱门。飘零又送青春暮。怅望刘郎去。教人不恨五更风。只恨马蹄无处、避残红。
﻿鹧鸪天,金,李晏,词,苒苒萋萋雨后村。芳尘不到五侯门。曾随晓泪撩诗思，又向春风入烧痕。春去后，忆王孙。啼红南浦记芳温。夕阳楼外连天远，乞与骚人怨楚魂。
﻿菩萨蛮 回文,金,李晏,词,断肠人去春将半。归客倦花飞。小窗寒梦晓，谁与画愁眉。
﻿清水寒食感怀,金,李献可,七言绝句,桃花零乱柳成阴，人到春深思更深。芳草戍楼天不尽，异乡寒食故乡心。
﻿召还过故关山,金,李献可,七言绝句,过关天日正晴明，谁道山神不世情。远客得归心绪别，陇泷閒作断肠声。
﻿雨中与客饮,金,李好复,七言律诗,门外平桥一水分，数声渔唱隔溪闻。暖风落絮飘香雪，小雨沾花湿梦云。酿具未甘名长物，诗坛聊欲张吾军。相逢莫惜通宵饮，明日閒身不属君。
﻿邵智夫同游南城,金,李好复,七言绝句,园林晴昼蔚如烟，林外支流尽水田。落日趁墟人已散，鹭鸶飞上渡头船。
﻿嗅梅图,金,李仲略,七言绝句,胧胧霁色冷黄昏，缺月疏篱水外村。人在天涯花在手，一枝香雪寄销魂。
﻿莲塘陪诸公赋,金,李仲略,七言绝句,潦倒何堪接俊游，神仙空羡李膺舟。官曹只在空湖畔，簿领如山屋打头。
﻿观音院书阁,金,李著,七言律诗,门巷蓬蒿一尺深，小轩岑寂似山林。鸟声落枕有高下，山色阅人无古今。客里三年侵老境，床头一易浣尘襟。晚凉痴坐忘言里，满地西风白玉簪。
﻿宴会成趣园诗,金,李永安,七言律诗,花木幽深远市尘，个中清隐作閒人。忘情势利居安易，寓意琴书得味真。成趣已追陶令迹，放怀无愧葛天民。他年若遂归休愿，好向东皋卜近邻。
﻿宴会成趣园诗,金,李永安,古风,渊明晋名流，贤达早自悟。一为折腰屈，幡然赋归去。亲戚说情话，园涉日成趣。陈迹固已远，赏音者稀遇。君独慕高节，隐居事田圃。亭轩喜幽静，绿荫多佳树。三径时往还，花香袭杖屦。所适忻有得，忘言心自豫。榜园固无愧，古雅见风度。顾我老将至，区区犹仕路。会当勇退归，卜邻就佳处。
﻿妆台联句,金,李宸妃,句,二人土上坐，一月日边明。
﻿渔父,金,李节,七言律诗,举世从谁话独醒，短蓑轻箬寄馀生。半篙春水世尘远，一笛晚风山雨晴。稚乳满船生事简，鱼虾到市利源轻。旁人莫怪机心少，曾与沧洲白鸟盟。
﻿有感,金,李节,七言律诗,乱离何事最堪伤，孝子陵前段氏庄。铸铁作门贻鬼笑，堆金齐斗买天亡。春风草满藏书壁，落日狐鸣打麦场。惆怅贤郎一丘土，过车肠痛独难忘。
﻿满江红,金,李节,词,纸帐温，春睡稳，窗槐摇绿。吾老矣，不堪重著，翠围红簇。千古清风荆布在，一家乐事糟糠足。笑杜陵、憔悴漫多情，须燕玉。求凰意，传新曲。骖鸾梦，从渠续。问临邛何贱，会稽何辱。畎亩岂无天下士，斧斤不到山中木。但莫教、风雨两雏鸠，危枝宿。
﻿太白扇头,金,李端甫,七言绝句,岩冰涧雪谪仙才，碧海骑鲸望不回。今日霜纨见遗像，飘然疑自月中来。
﻿漫书,金,李澥,七言绝句,胸怀平日窗八达，伎俩只今龟六藏。唯有閒情如老菊，寒花自信晚能香。
﻿二老雪行图,金,李澥,七言绝句,雪明万仞邺西山，杖履平生几往还。满眼京尘空对画，何时真似两翁閒。
﻿秘书张监墨梅图,金,李澥,七言绝句,眼中只有梅千树，不挂世间蜂蝶花。十载江南春梦断，至今清影在君家。
﻿灯下梅影,金,李澥,七言绝句,丁年夜坐眼如鱼，老矣而今不读书。墙角短檠还有用，瓦瓶相对一枝疏。
﻿宴会成趣园诗,金,李楫,七言律诗,萧然三径足云烟，须信壶中别有天。柳暗花秾随杖履，月明风细入毫笺。亭轩侈靡非金谷，交友清真似白莲。我亦老来当办此，挂冠何日得归田。
﻿杂诗五首 其一 ,金,李经,古风,长河老秋冻，马怯冰未牢。河山吟鞭底，日莫风更号。
﻿杂诗五首 其二 ,金,李经,古风,晨井冻不爨，谁疗壮士饥。天厩玉山禾，不救我马尵。
﻿杂诗五首 其三 ,金,李经,古风,尘埃汩没伺候工，离骚不振矜鱼虫。风云谁复话蓍蔡，不图履狶哀屠龙。挟笺搦管坐书空，咿嚘堂上酣歌钟。乃知造物戏儿童，不妨远目送归鸿。莫怪魏瓠无所容，此去未许江船东。五经不埽途辙穷，门庭日月生皇风。太阿剖室砺以石，坐埽鹳鹤摇天雄。
﻿杂诗五首 其四 ,金,李经,古风,岩椒郁云，日夕生阴。雨雪缟夜，秋黄老林。人烟墨突，樵径云深。
﻿杂诗五首 其五 ,金,李经,古风,造物开岩地，岩帐掩剑壁。苔花张古锦，霜苦老秋碧。日夕云窦阴，风鼓泉涌石。马蹄忌硗确，樵道生枳棘。盘盘出井底，回首怅如失。长老不耐事，底事挂尘迹。披云出山椒，白鸟表林隙。
﻿雁奴,金,李经,古风,雁奴失寒更，拍拍叫秋水。天长梦已尽，秋思纷难理。
﻿赠国医张子和,金,李夷,七言律诗,禁籞喧喧以字行，粗工往往笑狂生。天将借手开金匮，云本无心到玉京。歌啸动成千日醉，留连翻厌五侯鲭。祝君莫触曹瞒怒，世上青黏要指名。
﻿古剑,金,李夷,七言律诗,古栅崖摧老雨天，匆惊神物茁蒲然。蛇吞元气蛰千载，龙逐奔霆脱九泉。逆首未归豪馘里，铗歌聊发慨弹边。物犹屡出为时用，抚匣潸然惜壮年。
﻿书渊明传后,金,李夷,七言律诗,南渡龙孙角秃颠，不甘横毙寄奴弦。一襟义气麾周粟，满简清风削宋年。雪径低回松落落，霜篱健羡菊鲜鲜。时屯谧辈轻颓节，颜厚吾家草木贤。
﻿赠王南云,金,李夷,七言律诗,肮脏风仪古丈夫，鹤袍铁面戟髭须。人间春色向头剩，天上月明当额孤。石鼎夜联诗句健，布囊春醉酒钱粗。危楼试看街头月，应见潜飞入玉壶。
﻿荅祁定之韵,金,李俊民,五言律诗,黄菊催秋暮，青山劝客归。事随时渐改，人与物皆非。爽气收残暑，闲云送落晖。平生会心似，别后往来稀。
﻿游太平泉,金,李俊民,五言律诗,稍有林泉兴，相陪杖屦游。百年人易老，千种事堪愁。是处花无主，谁家酒可篘。芳时好行乐，春去不能留。
﻿宿夹谷彦实庵,金,李俊民,五言律诗,挂名仙籍上，晦迹茂林閒。门外丹河水，墙头明月山。境随心自远，人与话俱闲。应笑红尘客，区区谩往还。
﻿乙未冬至,金,李俊民,五言律诗,已应黄宫律，初生复卦阳。道随天在北，愁与日俱长。节物惊时换，年光有底忙。浮云多变态，试与问何祥。
﻿河桥成 其一 ,金,李俊民,五言律诗,预积他山木，重新两岸堤。龙依天上卧，虹傍水心低。不假鞭秦石，何劳立蜀犀。落成应有日，谁向柱先题。
﻿河桥成 其二 ,金,李俊民,五言律诗,河广思同济，天寒怕涉冬。冰虽将自合，船尚不宜从。柱引来归鹤，渊藏未跃龙。一编圮上叟，千载愿相逢。
﻿河桥成 其三 ,金,李俊民,五言律诗,势截长河浪，横陈百步梁。经营方断手，过涉不褰裳。漫惜千金瓠，休誇一苇航。西风箫鼓咽，奠酒水仙堂。
﻿任仲山弄璋,金,李俊民,五言律诗,奕世多阴德，传家得宁馨。人閒熊有梦，天上昴无星。喜洽犀钱座，光生玉树庭。钟情笑卢老，白发望添丁。
﻿癸巳冬至 其一 ,金,李俊民,五言律诗,共愁天纪乱，依旧日南时。气本自然应，策今谁可推。每怀添线女，还意覆杯儿。偃蹇无归计，天涯两鬓丝。
﻿五哥生日,金,李俊民,五言律诗,落落青云器，天然骨骼奇。自从怀橘后，每恨学书迟。同乐怜荆树，相煎笑豆萁。气豪常自许，跃马是男儿。
﻿代四哥赠,金,李俊民,五言律诗,相戒南陔养，长看花萼辉。义深姜季被，恩重老莱衣。队似鱼同戏，行如雁共飞。读书当自勉，继取锦堂归。
﻿元夜有感,金,李俊民,五言律诗,春城行欲遍，百感到愁边。市冷犹灯火，人稀尚管弦。梅从今夜落，柑忆旧时传。归去西窗月，无情照不眠。
﻿四哥生日,金,李俊民,五言律诗,秀出三株树，芳联五桂枝。杜家怜骥子，徐氏重麟儿。已有高门望，方当志学时。一杯添寿酒，满酌不须辞。
﻿寒食,金,李俊民,五言律诗,为恋风光好，那堪节物催。事随浮世往，花似去年开。莫洒无家泪，须倾有限杯。诗人多少兴，都向醉中来。
﻿九日下山,金,李俊民,五言律诗,宰肉陈平社，折腰元亮乡。车无门外辙，菊与径皆荒。所恨国难守，若为家不忘。天威寒气逼，急急下山阳。
﻿王生寿日,金,李俊民,五言律诗,几度县弧节，当年琢玉郎。徐行知礼让，幼学爱文章。莫厌鱼同队，休随燕入堂。眉间色多喜，禁脔近东床。
﻿过云中,金,李俊民,五言律诗,把酒不成醉，出门行路难。客愁千里破，归梦五更残。三仕有何喜，一生常鲜欢。恨无南去雁，为我报平安。
﻿游碧落,金,李俊民,五言律诗,寂历松閒寺，临流胜槩藏。断云开石壁，横吹爽溪堂。谩与诗情在，留连道话长。行人贪吊古，归路半斜阳。
﻿游青莲 其一 ,金,李俊民,五言律诗,闲携方外友，同谒梵王宫。山吐三更月，松摇万壑风。流年飞鸟过，浮世落花空。不有归来兴，何能见远公。
﻿游青莲 其二 ,金,李俊民,五言律诗,行处春风恶，山中胜槩藏。渐佳如蔗尾，薄险似羊肠。翠揖双峰角，清临一水堂。夜长僧睡少，为我话兴亡。
﻿九里谷,金,李俊民,五言律诗,九曲羊肠路，千层剑戟山。行钩藤蔓刺，坐印石花斑。树发三春暮，云归万壑闲。相陪林下屐，虽倦不知还。
﻿宿海会寺 其一 ,金,李俊民,五言律诗,佛堂光未放，桑下唤难回。是处皆堪歇，何山不可开。泉因龙吐出，经自兔衔来。径向黄沙过，寻僧问劫灰。
﻿宿海会寺 其二 ,金,李俊民,五言律诗,青山云水窟，杖锡几时来。竹待香严击，松经道者栽。西江无水吸，震旦忽花开。三笑图中友，同倾破戒杯。
﻿食芡,金,李俊民,五言律诗,池底休铺锦，鸡头自有栽。柔中皆水性，刚外乃天才。精彩惟鱼目，珠圆出蚌胎。坐间咄嗟致，不似荔枝来。
﻿八日登山同谒吴王祠,金,李俊民,五言律诗,老树凋残尽，灵祠寂历中。古今时易改，幽显意能通。岁享屡登乐，俗追三让风。送迎人散后，日落乱山空。
﻿上长平寄杨成之,金,李俊民,五言律诗,衰迟长在外，矍铄愧征鞍。世路惊心恶，天风刮面寒。迢迢人渐远，冉冉岁将残。今夜梅稍月，同谁共倚栏。
﻿独坐,金,李俊民,五言律诗,地偏无俗客，日在掩柴扉。暑退闲蒲扇，凉生换葛衣。风高云散影，露下月扬辉。独据胡床坐，心清即道机。
﻿阳城怀旧 其一 ,金,李俊民,五言律诗,路梗伤时事，春归感物华。风波千万丈，烟火两三家。树杪失巢燕，墙根无主花。当年人不见，何处是生涯。
﻿阳城怀旧 其二 ,金,李俊民,五言律诗,道途行处恶，故旧别来稀。涧口分流水，林梢挂落晖。好山留客住，幽鸟背人飞。门外秋光老，征鞍尚不归。
﻿乙亥过河,金,李俊民,五言律诗,一身长道路，四海尚风尘。昔作依刘客，今为去鲁人。渡河年在亥，乞酒岁非申。别后山中友，相逢话又新。
﻿河阳呈苗简叔,金,李俊民,五言律诗,妖氛长斗北，杀气尚河东。人物不如古，地图祗自雄。三城环野水，二麦卧天风。多少逃亡屋，荒凉晚照中。
﻿即事,金,李俊民,五言律诗,炎凉愁里过，陵谷暗中迁。素拙生生计，寻耕下下田。为嫌频告籴，却恨不逢年。门外催租吏，长妨对圣贤。
﻿中秋对月,金,李俊民,五言律诗,云山怀素隐，秋兴暂来归。月与人同醉，星随客渐稀。入河蟾不没，绕树鹊何依。浩气凝光界，瑶台梦欲飞。
﻿经童,金,李俊民,五言律诗,盈门修郑校，同队执韦经。苏子应千里，徐儿向九龄。雁行成次序，莺语太丁宁。堪笑西城老，朝朝酷教刑。
﻿自遣,金,李俊民,五言律诗,居闲聊自适，造物果何如。生理年年拙，交情日日疏。吠犹闻蹠犬，技可笑黔驴。谁识徘徊意，西山有旧庐。
﻿过星轺,金,李俊民,五言律诗,古道开天险，危峰拔地形。连营南北戍，过客短长亭。野烧惊山鬼，胡云掩将星。何人弄羌管，哀怨不堪听。
﻿小旱云而不雨,金,李俊民,七言律诗,阿香谁使送雷声，敢望天瓢一滴分。恨魃长为周地虐，闵尪几被鲁人焚。风吹海立垂垂雨，泽与山通处处云。何事卧龙犹不起，得微往见葛陂君。
﻿复用韵,金,李俊民,七言律诗,区区布谷不停声，安得银河水半分。汤稼未应枯后溉，周川岂独旱如焚。是谁主当知时雨，有底商量出岫云。造物不为天下计，只将花事了东君。
﻿十六日雨,金,李俊民,七言律诗,平地俄惊霹雳声，老龙功过此应分。不知东海因谁祭，却笑西华欲自焚。四面蔽亏无日月，百神奔走会风云。时人那识天公事，一溉惟知有巨君。
﻿王子荣过家上冢,金,李俊民,七言律诗,暂令元戎小队行，尽驱春色入山城。葱葱佳气随轩盖，袅袅高风卷旆旌。题柱桥边男子志，散金闾里故人情。贵游前后知多少，不使堂虚昼锦名。
﻿赴山阳,金,李俊民,七言律诗,立马西风不忍行，往回只是片时程。一年又作半年客，百里有如千里情。落日寒林山下路，淡烟疏竹水边城。愿君把酒休惆怅，四海由来皆弟兄。
﻿白文举王百一索句送行,金,李俊民,七言律诗,世事纷纷乱似麻，不堪愁里度年华。伤心城郭来家鹤，过眼光阴赴壑蛇。弹铗歌中成老境，班荆话后各天涯。何时造物归真宰，却睹人间第一花。
﻿用赵之美留别韵 其一 ,金,李俊民,七言律诗,把酒离筵且莫辞，坐中瓜葛暂相依。花从识后常含笑，鸟自还时想倦飞。往事微茫春梦断，故人牢落晓星稀。天涯白发禁愁得，好在西山不早归。
﻿用赵之美留别韵 其二 ,金,李俊民,七言律诗,长短亭中送别时，问君东去复何依。今宵明月三人共，来日红尘一骑飞。倾盖莫嫌相见晚，断弦惟恨赏音稀。天涯尽道还家好，笑我虽归似不归。
﻿用赵之美留别韵 其三 ,金,李俊民,七言律诗,为君不惜送行诗，但恨蒹葭失所依。流水尽朝东海去，孤云只向太行飞。仕途冰炭收心早，客路参商见面稀。一曲阳关歌未彻，声声头上听催归。
﻿用赵之美留别韵 其四 ,金,李俊民,七言律诗,遥指东山去恨迟，争如莲幕早来依。须知宋鹢犹能退，有底齐禽尚不飞。洛下书生怜我少，燕南壮士似君稀。主人好客恹恹醉，正要髡留肯放归。
﻿用赵之美留别韵 其五 ,金,李俊民,七言律诗,平生藏器待何时，除却荆州不可依。预报行人应鹊噪，相将送客有花飞。雁从去后弟兄少，莺未来时朋友稀。不尽赤心今日话，东山无以我公归。
﻿重午偶题,金,李俊民,七言律诗,龙钟叹我百年身，几见山城节物新。水荇长如牵翠带，石榴半似蹙红巾。可怜今日依刘客，便是当时吊屈人。谁道南来风解愠，试从比屋问吾民。
﻿春日,金,李俊民,七言律诗,白头不柰隙驹催，惯饮屠酥醉后杯。百岁无多偏昼短，一年将尽又春来。东君得地权终在，北斗随天柄已回。造物却还真宰手，众人今后试登台。
﻿承二公宠和复用元韵 其一 ,金,李俊民,七言律诗,脱却朝衫著纻麻，残年犹复梦京华。世情共指鹿为马，天意反教龙作蛇。白发不公人易老，青山有素恨无涯。那禁送别东郊外，满目离离溅泪花。
﻿承二公宠和复用元韵 其二 ,金,李俊民,七言律诗,有客衡从说蓺麻，要教身后见西华。若为养得能言鸭，未解除他引睡蛇。归去稍知闲气味，荒唐犹种老生涯。眼前浮世凭谁问，独倚东风看落花。
﻿和子荣,金,李俊民,七言律诗,暂使彭宣到后堂，安昌只以醉为乡。浮云世事日千变，流水生涯天一方。老子兴虽如庾亮，故人恩不减苏章。能消几两寻山屐，回首狐丘本未忘。
﻿和参谋李舜举 其一 ,金,李俊民,七言律诗,平步青云感遇初，试看倾盖气何如。橘皮应笑陈人榜，隽永争谈辩士书。梦鹿果能谁得鹿，知鱼未必子非鱼。青山马上多诗句，北斗以南名不虚。
﻿和参谋李舜举 其二 ,金,李俊民,七言律诗,一怒王师吊伐初，堂堂人物古谁如。剑头何患无炊米，楯鼻多应有檄书。尽道公孙能跃马，应怜学士独焚鱼。旌旗未度长河水，千骑元戎已捣虚。
﻿五舍人生朝,金,李俊民,七言律诗,积德高门庆有馀，隔年记得掌中珠。清新月窟两枝桂，俊逸渥洼千里驹。戏自老成看蜡凤，志从小异见樗蒲。一朝腾踏青云上，快睹徐卿第二雏。
﻿和东庵孔安道韵 其一 ,金,李俊民,七言律诗,拟结闲中一草堂，此心安处即吾乡。须知见在身为患，见说长生药有方。老去看书徒引睡，愁来得句不成章。从前习气都除尽，待与高人论坐忘。
﻿和东庵孔安道韵 其二 ,金,李俊民,七言律诗,淡泊生涯共一堂，杖藜踏遍水云乡。不妨庐结在人境，应念客来从远方。三笑可无陶靖节，八仙宜得贺知章。袖中时出烟霞语，习气师兄亦未忘。
﻿和子搢中秋,金,李俊民,七言律诗,最后宾来举白浮，要须同赏桂华秋。蛾郎应恨灯无焰，娈女能教月再修。分外高寒天上阙，就中明彻水边楼。姮娥不我为生客，休把光芒取次收。
﻿沁园怀古,金,李俊民,七言律诗,风波平地难开眼，剑戟群山欲割肠。冠盖随时成物故，园林何日破天荒。摩挲碑石空怀古，点检图经为补亡。谁是熙熙堂上客，近来老子也和光。
﻿筹堂寿日 其一 王乔,金,李俊民,七言律诗,此生但觉醉乡宽，谁谓螭犹北海蟠。处处相迎皆倒屣，人人共喜欲弹冠。州应向日悬刀梦，山试今朝拄笏看。仙驭未来缑氏鹤，月明吹彻玉笙寒。
﻿筹堂寿日 其二 王霸,金,李俊民,七言律诗,乌衣历历是名家，人物于今比晋多。俗论不侵挥麈话，壮怀都付缺壶歌。虽无金埒堪调马，赖有黄庭可换鹅。见说长江欲飞渡，那须冰合望滹沱。
﻿和即事,金,李俊民,七言律诗,拟将唾手取封侯，世事那禁种种愁。未可搏他冯妇虎，终须享此景升牛。但知勿剪甘棠在，莫为难图蔓草忧。自古贵人天所予，定教名字到金瓯。
﻿和子搢九日谩兴 其一 ,金,李俊民,七言律诗,此身到处贾胡留，细雨斜风冷淡秋。佳节又从愁里过，故乡不似旧时游。试拈红叶题诗句，强摘黄花泛酒瓯。落帽龙山几人在，云沉鸟没恨悠悠。
﻿和子搢九日谩兴 其二 ,金,李俊民,七言律诗,节物催人分外愁，干戈眼底未能休。丹枫落处吴江冷，黄菊开时灞岸秋。可是凉风添寂寞，更堪缺月照绸缪。悠悠今古何须问，泪洒牛山亦过忧。
﻿和新秋,金,李俊民,七言律诗,帘捲西山雨乍停，自知时节候虫声。新凉邂逅如佳客，残暑留连似宿酲。可见韩檠灯下志，且怜班扇箧中情。若为解得吾民愠，更鼓南风一再行。
﻿寄史正之,金,李俊民,七言律诗,往来门下亦风流，分得筹堂几许忧。刚甚养他横槊马，何如了取济川舟。人还忌器休投鼠，谁为蹊田欲夺牛。闻早抽身闲处著，不妨仍带醉乡侯。
﻿闻捷音招王德华吴天章等出山,金,李俊民,七言律诗,红尘一骑报平安，知是元戎小队还。且喜好音来汴水，仍将旧事问潼关。横云自护车箱涧，落日空衔箭筈山。只恐膏肓归不得，早随春色到人閒。
﻿用子荣河桥送别韵,金,李俊民,七言律诗,河桥把酒不成欢，正是离人去住閒。公道几时饶白发，世情今日见青山。娟娟明月无家对，惨惨孤云待我还。惭愧慇勤花里鸟，一声声送出阳关。
﻿承徐子贤贾仲常张伯英宠和复用韵,金,李俊民,七言律诗,天涯杯酒强追欢，白发光阴转首閒。独夜梦魂千里月，暮年心事数重山。回肠都为愁将断，行脚犹疑债未还。傥得一廛休老地，柴门今后定牢关。
﻿闵董用之,金,李俊民,七言律诗,怪底年来懒下帷，似嫌榜尾姓名题。一枝自谓乌难借，百里谁知凤肯栖。颇讶生前徒强项，未应老后不然脐。试将点检平时友，太半佳城在马蹄。
﻿用之次韵复荅,金,李俊民,七言律诗,小斋飘雨注风帷，门外青山困品题。足蹑尽知齐是假，胆尝争柰越犹栖。任教别后书盈箧，嬴得年来气暖脐。聊与老农歌帝力，一缸村酒荐豚蹄。
﻿宿村舍 其一 ,金,李俊民,七言律诗,别后曾无一日欢，风光都在落花閒。眼青羞对门前柳，头白相惊雪里山。华表鹤来犹是客，乌衣燕去不知还。森森庭院荒荆棘，虎豹窥人夜撼关。
﻿宿村舍 其二 ,金,李俊民,七言律诗,握手亲情有底欢，疏篱茅舍两三间。尚怜作者千年调，那肯分人一半山。安得意如张翰适，凭谁放取浩然还。得君斗酒须防客，不怕重门更著关。
﻿宿村舍 其三 ,金,李俊民,七言律诗,怀抱何曾得少欢，春愁飞上两眉间。一瓢谩酌独清水，几屐能穷无尽山。见说酒兵长日备，未知诗债几时还。须防别后将军禦，不待寻盟辄斩关。
﻿宿村舍 其四 ,金,李俊民,七言律诗,三两残杯不尽欢，强陪年少贵游閒。客中未必常为客，山上那堪复有山。鹤发都从愁里变，貂裘直待醉时还。一朝却入庞公市，惊倒城门老抱关。
﻿用之请还公府用韵拒之,金,李俊民,七言律诗,□寇将军力自宣，幕中议论可回天。气吞骄虏鞭先著，威定并门檄罢传。正恐一隅防饮酒，休从百尺笑求田。杨雄禄位谁能动，姑为侯巴草太玄。
﻿吊刘伯祥,金,李俊民,七言律诗,记曾林下见臞仙，惆怅红尘未断缘。不惮广文寒处坐，屡逢元亮醉时眠。难逃辰巳贤人岁，有负齑盐太学年。落落天才无地用，却还英气与山川。
﻿夜雨 其一 ,金,李俊民,七言律诗,元气淋漓彻九垓，那消掩耳一声雷。雨虽不解知时节，云岂无心出岫来。所恨龙潜犹未起，大都天意卒难回。等闲莫话为霖事，且对檐花尽此杯。
﻿夜雨 其二 ,金,李俊民,七言律诗,夜半天公号令催，即时惊起阿香雷。须知稼穑艰难甚，谁把阴阳燮理来。不使魃为周地虐，定应龙自葛陂回。邻家酒熟留连客，聊与愁人共一杯。
﻿夜雨 其三 ,金,李俊民,七言律诗,化工宁许著诗催，平地俄惊失箸雷。行雨梦从巫峡断，为霖人自傅岩来。老农学稼无多力，太史书年有几回。爱酒陶家才种秫，何如共此即时杯。
﻿送赵庆之赴邠州,金,李俊民,七言律诗,且莫悤悤数去程，一壶别酒为君倾。三年簿领妨行乐，十里溪山管送迎。湓浦芦花风里恨，渭城柳色雨中情。三峰无复同州看，休著新诗笑不平。
﻿伊阙鸂鶒堂 其一 ,金,李俊民,七言律诗,千年古道入荒城，破屋颓垣一聚尘。天地如何收险阻，山川犹觉露精神。馀波禹贡朝宗水，习俗周南既醉人。把酒西风无限兴，黄花时节对嘉宾。
﻿伊阙鸂鶒堂 其二 ,金,李俊民,七言律诗,一日滩流浅自分，滩头鸂鶒似通神。大都鸾棘无多地，毕竟乌台得几人。浮世堂堂春易去，随时局局事皆新。当年灵翼今何在，满目西风动白蘋。
﻿别合阳申伯福昆仲,金,李俊民,七言律诗,百里相望邂逅迟，如今始得话心期。情深堂上留髡夜，兴尽山阴防戴时。客舍故人那用送，异乡游子不胜悲。烟村水驿秦川路，来往邮筒好寄诗。
﻿乱后寄兄 其一 ,金,李俊民,七言律诗,长剑何人倚太行，毡裘入市似驱羊。怒降白起不仁赵，死守裴侯无负唐。可柰昆炎焚玉石，更堪蜀险化豺狼。紫荆犹是阶前树，风雨何时复对床。
﻿乱后寄兄 其二 ,金,李俊民,七言律诗,万井中原半犬羊，纵横大剑与长枪。昼烽夜火岂虚日，左触右蛮皆战场。丁鹤未归辽已冢，杜鹃犹在蜀堪王。此生不识连昌乐，目送孤鸿空断肠。
﻿和子搢来韵,金,李俊民,七言律诗,新年桃李似无情，回首繁华一梦惊。点检青毡非故物，等闲倾盖昧平生。雨中燕子还留客，风里杨花欲送行。试听东流桥下水，向人时作断肠声。
﻿郭仲山寿日,金,李俊民,七言律诗,乘兴游山也自贤，千金奚羡筑台燕。谁为洛下同舟友，人道江头弄月仙。欲向漳源归旧隐，便从莞谷种闲田。橐驼树得长生理，不解如君养性天。
﻿随州长官张鹏举暨,金,李俊民,七言律诗,寂寥秋思梗吟怀，几度柴门鹊噪开。一话胜看江表传，百书不及陇头梅。马催行色日边去，雁送归程天际来。万里龙庭莫辞远，中原事业望人才。
﻿和河上修桥 其一 ,金,李俊民,七言律诗,故里风光衣锦游，赋诗谁与共临流。相逢依旧山青眼，也有何愁浪白头。官渡方当横槊日，合肥正是著鞭秋。坐閒有客誇雄辩，不念题桥志未酬。
﻿和河上修桥 其二 ,金,李俊民,七言律诗,日日相陪杖屦游，往来林下亦风流。云閒隐隐堆螺髻，雨后鳞鳞涨鸭头。休恨临津经始晚，且看利涉落成秋。寻常公事闲中了，诗债如何尚不酬。
﻿和河上修桥 其三 ,金,李俊民,七言律诗,眼底关山忆旧游，滔滔河汉自东流。星槎不觉来天上，铁锁那能护石头。顾我已嫌题柱晚，喜君正是济川秋。酒閒豪气谁堪共，一醉千金价不酬。
﻿和河上修桥 其四 ,金,李俊民,七言律诗,落魄天涯颇倦游，片帆归去得安流。几年无事誇犀首，一旦封侯看虎头。飞将正当南渡日，拾遗还是北征秋。龙钟不称凌烟像，只有山林志可酬。
﻿刚忠公,金,李俊民,七言律诗,未除妖气斗牛閒，一夜长星落将坛。天意欲将全节畀，人心无柰此时寒。断头那肯降朱泚，血指谁思灭贺兰。立尽太行山上石，我公忠烈不容刊。
﻿壬寅九日同史正之刘济之君祥仲宽姚子昂东城小酌寄锦堂王君玉 其一 ,金,李俊民,七言律诗,长天一色雁行斜，雨过南山气势加。懒后不冠羞白发，兴来无酒负黄花。何人见忆闲陶令，有客徒嘲老孟嘉。秋景满前宜共赏，未应件件属诗家。
﻿壬寅九日同史正之刘济之君祥仲宽姚子昂东城小酌寄锦堂王君玉 其二 ,金,李俊民,七言律诗,兴来落笔任横斜，坐上朋樽续续加。貌似叶红皆被酒，头如雪白也簪花。金风渐急秋将暮，玉树相依客尽嘉。酩酊入城扶不去，临街下马是谁家。
﻿同济之游百家岩怀郭延年右感,金,李俊民,七言律诗,雨晴闲向百岩游，今古都成一段愁。老衲解回山下虎，真人跨入洞中牛。水流花落三春暮，鸟没云沉万事休。有道碑前空堕泪，往来谁复共仙舟。
﻿和子荣悼恒山韵 其一 ,金,李俊民,七言律诗,功名人比汉淮阴，猛虎俄因犬辈擒。星落旄头兵似火，云屯细柳士如林。岂期虞虢乖唇齿，谩倚良平作腹心。洒尽英雄忧国泪，变风那得不伤今。
﻿和子荣悼恒山韵 其二 ,金,李俊民,七言律诗,消尽群阳道长阴，将军何患敌难擒。唐家外望归藩镇，汉室中兴仰羽林。忽堕曹吴分鼎计，方知胡越济舟心。依然锦绣山川在，一旦浮云变古今。
﻿送别曹汉卿,金,李俊民,七言律诗,马上功名柰老何，出门无地不风波。凭谁试著回天力，有客空挥却日戈。青眼乍惊行处少，赤心常笑话中多。愁人近亦无肠断，又听离筵送别歌。
﻿九日济之君祥仲宽子昂携酒于汉臣书斋小酌已而乘兴与众老人会于城西马氏东篱谈笑尽醉扺暮而归为赋此以纪一时之胜事,金,李俊民,七言律诗,相扶醉袖出西城，翠展秋山一望晴。坐上孟嘉嘲未解，篱边陶令话多情。酒犹强饮狂时药，菊莫寻餐落后英。兴尽归来天色暮，老人星散月还生。
﻿辛丑中秋夜与用亨汉臣济之君祥子昂仲宽及诸同志聚饮于学宫阴不见月 其一 ,金,李俊民,七言律诗,节物相催近觉频，胜游携酒意何勤。几人白发对明月，万里青天愁片云。袅袅风高秋已半，厌厌客醉夜将分。督邮气味从来恶，今日尊前也献芹。
﻿辛丑中秋夜与用亨汉臣济之君祥子昂仲宽及诸同志聚饮于学宫阴不见月 其二 ,金,李俊民,七言律诗,莫嫌胜日燕游频，且慰寒窗力学勤。白也停杯将问月，退之利剑欲开云。清光难比秋三夜，痛饮何辞酒百分。况在頖宫思乐地，与君共采水中芹。
﻿暮春和端甫韵,金,李俊民,七言律诗,雨夕风朝乐事妨，老来犹自为花忙。春光一岁只三月，尊酒百年能几场。辛苦衙蜂输蜜课，等闲巢燕得泥香。如何复共遨头醉，待把银瓶指点尝。
﻿承和复用韵,金,李俊民,七言律诗,草草杯盘兴不妨，一年一度送春忙。我无酒量难投社，君有诗情合擅场。衣锦堂前冠盖贵，落花径里绮罗香。暂时忘却愁滋味，蓦上心来似胆尝。
﻿答赵之美见和,金,李俊民,七言律诗,不堪春事等闲妨，汲汲光阴过隙忙。青眼久悬高士榻，白头羞入少年场。风从定后花犹落，月自修来桂复香。休向兵厨问消息，且教下马客先尝。
﻿李子搢约同上山督之,金,李俊民,七言律诗,踏青时节醉何妨，一掬归心想见忙。杖屦不须从捷径，觥筹且莫恋欢场。明山秀水家家景，野草闲花处处香。休讶登临无脚力，世閒险阻备曾尝。
﻿答史正之,金,李俊民,七言律诗,草堂深处百无妨，却为高岑对属忙。啼鸟送春归阆苑，妖星乱世局文场。闲花空怨绿衣使，煮酒不随青杏香。见说曲生风味少，尚堪留与老饕尝。
﻿阳城题北台观壁,金,李俊民,七言律诗,几年空负北山移，今日方知见事迟。犹忆王凫初去后，忽惊丁鹤暂来时。虽无壁上题名字，颇愧棠阴听讼诗。指似荒城旧游处，西风摇落菊花期。
﻿客中寒食,金,李俊民,七言律诗,断蓬踪迹寄天涯，剑戟林中阅岁华。又值禁烟焦举节，柰无对月少陵家。惊心咄咄催归鸟，触目冥冥溅泪花。老后愁怀谁遣得，未应端的酒胜茶。
﻿和徐子贤西行留别,金,李俊民,七言律诗,便从倾盖话诗情，风雨端能落笔惊。金马谩誇三学士，碧油曾见一书生。竹溪花圃留连醉，水郭烟村取次行。自恨年来怀抱恶，与君相别但吞声。
﻿调祁定之,金,李俊民,七言律诗,风埃满面发蓬垂，欲学乔松久远期。浮世几场漂杵血，流年一局烂柯棋。不须玉女引巢父，那在神官邀退之。果待吹嘘送天上，人閒事了未为迟。
﻿侄谦甫巩县寄鱼,金,李俊民,七言律诗,掣三牵两得沈腥，顾我庖厨远未能。几度敲针无处钓，一朝醒酒不须冰。居官止合如羊续，命驾何须学季鹰。当念家风本寒素，莫从今后爇馋灯。
﻿母师圣醉中落水用郭进之韵,金,李俊民,七言律诗,无人桥上醉婆娑，脚力危时可柰何。贺监未应真落井，屈平到底也随波。浮云世事黄粮梦，斜日秋风薤露歌。点检交情能有几，柴门今后雀堪罗。
﻿下鳌背,金,李俊民,七言律诗,浮云踪迹去留难，谷谤岩嘲勒我还。毕竟一身无著处，大都百计不如闲。无多伎俩三休外，是亦风流二老閒。昨日主人今日客，回头山色若为颜。
﻿许司谏归来图,金,李俊民,七言律诗,社稷忧深志未舒，陆浑山下赋闲居。几年不复朝鸡梦，一旦翻随垄鹤书。□□朱游徒折槛，宠踰疏□□悬车。商岩了却和羹事，方信旁求象不虚。
﻿寄伊阳令周文之括户,金,李俊民,七言律诗,几年客里厌驰驱，故向伊川好处居。刚受一廛同许子，谁知四壁过相如。厥田不称中中赋，此事真堪咄咄书。疲俗脂膏今已尽，看看鞭算及舟车。
﻿和子搢秋晚出郭,金,李俊民,七言律诗,陶写诗人得句忙，旧游能复忆嵩阳。山头云霁雨声歇，水面风来花信香。今日事虽非向日，故乡景自胜他乡。杖藜忘却寻归路，独立河桥咏晚凉。
﻿戏嘲,金,李俊民,七言律诗,江西社里几诗流，咏月嘲风未肯休。得句不能当竞病，措辞那敢向春秋。笑翻王氏三珠树，惊倒张家五凤楼。带系雪诗三十韵，胜如骑鹤上扬州。
﻿答子荣,金,李俊民,七言律诗,行藏事拙且乘流，游遍人閒老即休。多汗愈肤三伏暑，渐衰潘鬓一时秋。风高势欲欺茅屋，雨急声疑在竹楼。今世宦情何处好，但忧无蟹有监州。
﻿和述怀 其一 ,金,李俊民,七言律诗,簪履三千气压齐，寒林那羡一枝栖。坐中有客鵩将赋，门外何人凤欲题。沽酒未尝防恶犬，著鞭宁复待荒鸡。夕阳休凭栏干望，今日长安不在西。
﻿和述怀 其二 ,金,李俊民,七言律诗,拟将齐物物难齐，惟有山林迹可栖。身望凤池惭不到，名登雁塔愧先题。未能忘旧归家鹤，长是思鸣失旦鸡。天为东周道垂丧，肯生夫子在关西。
﻿送史邦直入洛,金,李俊民,七言律诗,肉山南去汗如流，了取公家事便休。征棹不沾瓜蔓水，归装莫待菊花秋。忙中暂过平嵩阁，别后频登望省楼。若问鹤鸣近消息，翅翎飞不到扬州。
﻿即事,金,李俊民,七言律诗,铁马长驱汗血流，眼前戈甲几时休。谁能宰似陈平社，那免悲如宋玉秋。漠漠微凉风里殿，萧萧残夜水边楼。千村万落荒荆棘，何止山东二百州。
﻿宽张文玘,金,李俊民,七言律诗,怪来久不造龙门，依旧相逢一笑温。任把锦囊嘲李贺，休将布鼓诧王尊。事随势过心犹骇，言与时违舌可吞。谁为书生肯推毂，绨袍且念故人恩。
﻿和窦君瑞,金,李俊民,七言律诗,勒石燕山后世名，子孙蝉蜕起风尘。谁怜喜鹊飞来意，自叹灵椿老大身。愁见灌夫杯酒过，梦惊苏蕙锦书新。几年客里无情话，一笑相逢姓麦人。
﻿窦子温宅为有力者所夺,金,李俊民,七言律诗,谩劳买宅著千万，此又卜居何□从。得把茅来头可盖，但教窗下膝能容。尚怜相贺巢边燕，知为谁甜花底蜂。速向元龙问闲舍，暂将一榻过今冬。
﻿子荣途中见忆有先生在世人中龙三十年前到月宫之句依韵谢答,金,李俊民,七言律诗,高楼日日望元龙，禾黍离离闵故宫。两地谩看千里月，五湖能借半帆风。囊锥颖脱何难出，名纸毛生未肯通。好在沁阳山色里，一廛宁许寄杨雄。
﻿吊曹庆之,金,李俊民,七言律诗,杯酒中间气沓拖，从教千丈起风波。丝棼世事无一可，花落人生得几何。休向棘林长夜哭，试听蒿里送行歌。岂容身后钟君在，阿骛如今嫁者多。
﻿吊王德华,金,李俊民,七言律诗,衰鬓愁添镜里丝，流年恰及梦中蓍。可怜白日佳城地，正值黄杨厄闰时。抚柩恨深元伯母，负薪情惨叔敖儿。髑髅不识生前乐，枉却招魂费楚辞。
﻿赠医郭显道,金,李俊民,七言律诗,小隐嵩阳种德时，智能博物物皆归。笼中无愧狄仁杰，山下常逢台孝威。子细论来生可养，斩新卦得遁之肥。粗疏谁似嵇中散，幽愤诗成忆采薇。
﻿焦彦昭失中子,金,李俊民,七言律诗,相逢地下果何如，自谓情钟亦太愚。未必珠能空老蚌，岂期玄不与童乌。且怜商也无三罪，尚喜徐卿有二雏。万事尽归天予夺，速宜收泪谢玄夫。
﻿读五代史,金,李俊民,七言律诗,破却千金筑一台，折冲阃外望人才。中原山岳河分断，塞上牛羊草引来。西海正惊天狗堕，北人忽拥帝羓回。犹怜仙掌英灵在，能把潼关闭不开。
﻿春温轩,金,李俊民,七言律诗,三尺枯桐膝上横，一弹洗尽绮罗尘。芙蓉城里谁为主，姑射山前别有人。云雨不侵行处梦，丹青难写醉时真。早寻林下乘鸾侣，莫遣春温过却春。
﻿任仲山谈西府事,金,李俊民,七言律诗,德音到处下情通，喜动山城百岁翁。和气挽回中国化，威声振起外台风。少酬汉使澄清志，不愧周官燮理功。南北封疆归一统，太平立法自河东。
﻿索和长平诸诗友送行韵信笔奉呈君玉闰之资客中一笑 其一 ,金,李俊民,七言律诗,汉厦非无论道毡，自惭老去鬓皤然。闲愁似海藏皮里，往事如风过耳边。几度班荆谁与话，一朝倾盖□相怜。柴门近日多来客，火速移床待孝先。
﻿索和长平诸诗友送行韵信笔奉呈君玉闰之资客中一笑 其二 ,金,李俊民,七言律诗,青春人物正当时，咫尺云天快乐披。相见便如胶漆密，此行还似筈弦离。方传细柳将军令，或赋甘棠召伯诗。待得一朝公事了，联镳西去未为迟。
﻿索和长平诸诗友送行韵信笔奉呈君玉闰之资客中一笑 其三 ,金,李俊民,七言律诗,此身莫辄犯针毡，只合浮沉委自然。久堕风波人海里，暂依云汉使星边。斗升乞活真堪笑，青紫归耕亦可怜。早晚皇家重名器，著鞭当在祖生先。
﻿索和长平诸诗友送行韵信笔奉呈君玉闰之资客中一笑 其四 ,金,李俊民,七言律诗,老觉粗疏过往时，赤心今始为君披。交情大抵无新旧，人事从来有合离。见说片辞能折狱，未尝一话不言诗。河东自古文明地，可惜儒冠感遇迟。
﻿唐臣满月洗儿索诗故赋,金,李俊民,七言律诗,幽径疏篱竹外村，淡烟斜日水边城。地形占斗辨南北，风俗以人分重轻。坐上有山围似画，樽中得酒论如兵。青春将种多才调，拂袖林泉恐不情。
﻿昨晚蒙降临无以为待早赴院谢闻己长往何行之速也因去人寄达少慰客中未伸之志耳 其一 ,金,李俊民,七言律诗,纵横人市尽裘毡，一旦衣冠气索然。岂信鲁连归海上，颇哀屈子老江边。汗流石马谁堪恨，草没铜驼世所怜。莫惮区区困刀笔，论功终让指踪先。
﻿昨晚蒙降临无以为待早赴院谢闻己长往何行之速也因去人寄达少慰客中未伸之志耳 其二 ,金,李俊民,七言律诗,书生掉舌岂其时，手底青编亦倦披。铁锁尚沈江漠漠，铜驼又没草离离。阴山路上明妃曲，天宝年中杜甫诗。古往今来几兴废，白头恨见太平迟。
﻿唐臣满月洗儿索诗故赋,金,李俊民,七言律诗,白头休恨梦熊迟，却是人閒久远期。有客已为摩顶记，为君复草弄璋诗。一从老蚌生珠后，再值姮娥月满时。咫尺昂霄看英物，不须女子作门楣。
﻿杜门,金,李俊民,七言律诗,近来人事颇相乖，独坐何曾得好怀。犬吠为连沽酒市，鸡鸣长傍读书斋。门终待学张家塞，闼恐难当哙等排。恶客就中多气岸，时时下马系堂阶。
﻿送郡侯段正卿北行 其一 ,金,李俊民,七言律诗,征途万里朔风寒，过尽阴山复有山。岁既在于辰巳后，星多客向斗牛间。漫漫积雪无冬夏，劫劫飞鸿自往还。若到龙庭试回首，太行一片白云闲。
﻿送郡侯段正卿北行 其二 ,金,李俊民,七言律诗,猎猎霜风堕指寒，一鞭行色抵天山。马嘶衰草孤烟外，雁没长空落照间。入塞尽穿毡帐过，去乡须待锦衣还。功名大抵黄粱梦，薄有田园便好闲。
﻿送参谋刘君祥 其一 ,金,李俊民,七言律诗,寂历书斋独坐寒，白头羞见雪中山。虚名得失蜗争外，浮世荣枯蚁梦閒。半夜朔风催客起，几时新月望君还。鹤鸣林下无人共，何处烟霞不可闲。
﻿送参谋刘君祥 其二 ,金,李俊民,七言律诗,马首风花拂面寒，十年两度过阴山。浮云暮暮朝朝里，行雁兄兄弟弟閒。大抵故乡生处乐，莫教明主放时还。如今造物尤难料，枉使身心不得闲。
﻿郎子云酒熟同李茂卿史正之豪取不许,金,李俊民,七言律诗,爱钱措大眼孔小，病酒先生舌本乾。债是寻常谁不有，囊嫌羞涩且留看。三人未必一人损，豪气难忘习气酸。毦氉相逢欲空去，从来如此四并难。
﻿中秋 其一 ,金,李俊民,七言律诗,露下天街一气凉，月明不复被云妨。正当金帝行秋令，疑是银河洗夜光。鲛室影寒珠有泪，蟾宫风散桂飘香。席间醉客忙归去，独共三人尽此觞。
﻿中秋 其二 ,金,李俊民,七言律诗,共对青天好举觞，从前三五是寻常。一年佳节秋将半，万里清辉夜未央。才向缺时舒窈窕，欲从盈后敛光芒。姮娥曾得长生药，我欲停杯问此方。
﻿再赴阳城用前韵别茂卿子云正之,金,李俊民,七言律诗,谁使腰间印欲悬，不知面上唾才乾。先生敢以督邮去，坐客莫将官长看。祖席又成携手别，离杯何苦上眉酸。且休凋落高阳社，来往双凫也不难。
﻿和乔舜臣韵 其一 ,金,李俊民,七言律诗,画图悬个老人星，一炷香烟祷处灵。见说蟠桃将结子，不知槁木已忘形。倚空山色青排闼，埽地槐阴绿满庭。凡骨恨无轻举便，且求强健保残龄。
﻿和乔舜臣韵 其二 ,金,李俊民,七言律诗,几年鬓发已垂星，岂是长生药不灵。席上精神欢伯力，尘中面目偶人形。来归徒讶荒陶径，学退还思过鲤庭。郑重世情相爱甚，一杯酒劝望延龄。
﻿代乐仲和张温甫处督米,金,李俊民,七言律诗,未必书生气尽寒，食常不足为居闲。清于孺子沧浪水，瘦似诗人饭颗山。欲向田文弹铗去，恐因丘嫂颉羹还。闻君自有江湖量，肯为枯鱼少破悭。
﻿清明席上同史正之姚君宝子昂,金,李俊民,七言律诗,浮云雨后自纵横，不待风收放晓晴。百计花期成谩与，一年春色过清明。谁家钻燧罢藏火，何处吹箫犹卖饧。回首故园魂欲断，鸟飞只是片时程。
﻿悼亡,金,李俊民,七言律诗,须信人生足别离，别离不待白头时。因怜曩日在缧绁，岂惮今朝炊扊扅。中道柰何奔月去，此情惟有落花知。眼前活计无聊甚，空对当年纸局棋。
﻿段侯行春显圣观喜雨,金,李俊民,七言律诗,行春冠盖暂踌躇，谁信东山面目疏。兴尽奚劳风送客，气和不觉雨随车。移民虽恨梁加少，腐粟犹誇汉有馀。独叹吾儒有何贵，自今牛角莫横书。
﻿姚子昂寿日,金,李俊民,七言律诗,门外风光二月初，衣冠把酒庆悬弧。一生接物无肠蟹，万事随缘短胫凫。坐上书空窥草圣，醉中疥壁笑诗奴。年来世事俱尝遍，只合千金养客躯。
﻿又用济之韵赠子昂,金,李俊民,七言律诗,绵绵宗派自何时，借问吴兴第几支。书爱换鹅功不到，狱因劾鼠法先知。为秦徙木思无地，在汉高门福有基。此去乡闾结仁爱，请君听取忍斋诗。
﻿锦堂碧落寿席,金,李俊民,七言律诗,年光过隙一何忙，知命年来百念忘。公事了时阴德大，尘缘断后道心凉。未偿勇退求闲志，先得长生不老方。共劝十分添寿酒，莫辞酩酊醉山堂。
﻿答张文玘见戏,金,李俊民,七言律诗,邂逅骚人兴愈多，不知赐也许同科。君犹老去诗魔在，我柰新来技痒何。但幸近无阿买写，凭谁付与雪儿歌。一从探得骊珠后，惊倒中洲蚌与蠡。
﻿为刘益之营中上王怀州 其一 ,金,李俊民,七言律诗,自分毛锥不入时，如今尤恨埽门迟。徒劳魏氏贪鸡肋，却笑虞人望羖皮。未有赤心相待处，柰何白发是归期。傥令扶病还桑梓，横草难忘报所知。
﻿为刘益之营中上王怀州 其二 ,金,李俊民,七言律诗,毡帐连云逐日移，胡笳月底不胜悲。中原为患有骄子，造物戏人如小儿。冯铗纵弹无便去，晏骖未解有谁知。天涯回首消魂处，故国霜前雁过时。
﻿和杨之美韵,金,李俊民,七言律诗,光华异域仗全才，衔命悤悤出吹台。物外英标倾水镜，坐中妙语落琼瑰。节回北阙旋如斗，名振西陲听若雷。不踏贺兰山下石，国风未合入诗来。
﻿和王季文襄阳变后 其一 ,金,李俊民,七言律诗,逐鹿中原未识真，指踪元自有谋臣。虞全不念唇亡国，楚恐难当舌在人。拔剑挽回牛斗气，举鞭蹙起汉江尘。相逢空洒英雄泪，谁是荆州一角麟。
﻿和王季文襄阳变后 其二 ,金,李俊民,七言律诗,天命须分伪与真，衙蜂战蚁尽君臣。蛟龙不是池中物，燕雀休嗤垄上人。衣不能胜嵇绍血，扇无可柰庾公尘。自从绝笔春秋后，谁复伤时为泣麟。
﻿悼筹堂,金,李俊民,七言律诗,霞鞍金辔紫丝绦，玉带红靴织翠袍。赳赳少年真手臂，津津玉气见眉毫。不愁造化功难补，可惜秋山势自高。那免牛车身后患，一场春梦亦徒劳。
﻿僧奴 其一 ,金,李俊民,七言律诗,白发因缘短犊车，可怜小德外家无。蚌生珠后何嫌老，凤有毛时亦自殊。会看伯仁兴络秀，不妨节信论潜夫。刘生谁谓难成事，将相从来有种乎。
﻿僧奴 其二 ,金,李俊民,七言律诗,喜事相寻种种来，岂期天意一朝回。璋从弄后熊无梦，月到圆时蚌有胎。便可字教阿买识，那消钱为窟郎堆。贤愚怀抱俱休挂，且尽前尊露顶杯。
﻿和秦克容来韵,金,李俊民,七言律诗,白头羞入利名场，得得归来自远方。何日诗豪离上党，去年道话忆山阳。可怜杜宇诉亡国，还笑沐猴思故乡。不意闲中春色早，黄鹂啼破谢家庄。
﻿和李唐杰韵 其一 ,金,李俊民,七言律诗,翰墨场中第一人，而今委翅在鸡群。纵横诗律凌徐庾，浩污词源媲典坟。兵气横流存此老，天心未欲器斯文。年来草就归田赋，啸傲南山卧白云。
﻿和李唐杰韵 其二 ,金,李俊民,七言律诗,邮筒寄后忆诗人，落落英才迥出群。试问槐花忙几举，可怜桂子落谁坟。浮沈且与陪中立，喜愠何尝见子文。倾破葵心望天表，龙庭不日会风云。
﻿癸酉榜后寄侄谨甫,金,李俊民,七言律诗,万轴牙签未是多，十年辛苦短檠歌。敢忘奕世箕裘业，忽玷清朝甲乙科。我已梦君三举后，君如输我一筹何。二疏此去人方识，名字先应报大罗。
﻿和安斋见寄调祁定之,金,李俊民,七言律诗,麻衣补破纸为绦，不羡仙人宫锦袍。天地老于双转毂，山河渺似一秋毫。炼深宝鼎丹砂就，莹彻灵台夜月高。上界而今官府足，暂游尘世莫辞劳。
﻿赠张仲一,金,李俊民,七言律诗,丹凤衔书下九霄，山城和气动民谣。久潜龙虎声相应，未戮鲸鲵气尚骄。万里江山归一统，百年人事见清朝。天教老眼观新化，白发那堪不肯饶！
﻿东郊行,金,李俊民,五言绝句,四海尚干戈，几人知稼穑。青青原上麦，忍放征马食。
﻿一字百题示商君祥 其一 风,金,李俊民,五言绝句,汝未闻天籁，簸扬箕有神。能清常侍暑，不动庾公尘。
﻿一字百题示商君祥 其二 月,金,李俊民,五言绝句,过圆旁死魄，过缺哉生明。尚赖玉斧手，再修然后成。
﻿一字百题示商君祥 其三 云,金,李俊民,五言绝句,旱魃将为虐，从龙便出山。人间三尺雨，命罢早知还。
﻿一字百题示商君祥 其四 雨,金,李俊民,五言绝句,晚有来苏意，忧深望岁人。一犁虽美满，犹恨不当春。
﻿一字百题示商君祥 其五 雪,金,李俊民,五言绝句,细看花是雨，将见麦宜秋。度腊无三白，梁园谁与游。
﻿一字百题示商君祥 其六 山,金,李俊民,五言绝句,功名双鬓雪，心事数重山。山下人家好，终朝爽气閒。
﻿一字百题示商君祥 其七 泉,金,李俊民,五言绝句,滚滚势长往，泠泠味自清。拟将修水记，何况有诗情。
﻿一字百题示商君祥 其八 尘,金,李俊民,五言绝句,不忧悬榻室，可柰污人风。踏破青鞋底，犹疑是软红。
﻿一字百题示商君祥 其九 春,金,李俊民,五言绝句,来莫怨春迟，去莫怨春忙。春不随人老，谁教汝断肠。
﻿一字百题示商君祥 其十 暑,金,李俊民,五言绝句,人间三伏暑，海内一薰风。独咏微凉句，公权似不公。
﻿一字百题示商君祥 其十一 寒,金,李俊民,五言绝句,广厦千万閒，吾庐弊独寒。犹将折弦琴，欲和薰风弹。
﻿一字百题示商君祥 其十二 昼,金,李俊民,五言绝句,冬之日何速，夏之日何迟。山中无历日，迟速两不知。
﻿一字百题示商君祥 其十三 夜,金,李俊民,五言绝句,令乎日之夕，政乎日之朝。一尊待君子，风雨会良宵。
﻿一字百题示商君祥 其十四 晴,金,李俊民,五言绝句,展尽舒长景，销残片段云。区区负暄子，炙背不忘君。
﻿一字百题示商君祥 其十五 阴,金,李俊民,五言绝句,朝见白云纵，暮见白云横。不作及时雨，何为点太清。
﻿一字百题示商君祥 其十六 花,金,李俊民,五言绝句,惜花不论命，看花须努力。能得几时好，狂风妒春国。
﻿一字百题示商君祥 其十七 莲,金,李俊民,五言绝句,碧因圆更展，红向老犹妆。镜里风流在，人言似六郎。
﻿一字百题示商君祥 其十八 菊,金,李俊民,五言绝句,色笑秋光淡，香嫌酒力悭。东篱在何处，客里见南山。
﻿一字百题示商君祥 其十九 梅,金,李俊民,五言绝句,未报江南信，先开雪里村。要看花上月，立马待黄昏。
﻿一字百题示商君祥 其二十 松,金,李俊民,五言绝句,郁郁愁无地，青青独有心。疑从大夫后，倾盖到如今。
﻿一字百题示商君祥 其二十一 竹,金,李俊民,五言绝句,潇洒能医俗，檀栾看上番。我宁负此腹，忍使箨龙冤。
﻿一字百题示商君祥 其二十二 草,金,李俊民,五言绝句,日没露易湿，日出露易晞。人生大都几，王孙胡不归。
﻿一字百题示商君祥 其二十三 燕,金,李俊民,五言绝句,社后来何暮，梁閒话颇多。巢泥愁未稳，无面见淘河。
﻿一字百题示商君祥 其二十四 雁,金,李俊民,五言绝句,俄见天边字，徒销客里魂。一书言不尽，为我叙寒温。
﻿一字百题示商君祥 其二十五 鸥,金,李俊民,五言绝句,江静烟笼雪，天晴水浴衣。渔歌惊不起，物外两忘机。
﻿一字百题示商君祥 其二十六 鹤,金,李俊民,五言绝句,去家丁令威，化身徐佐卿。不恋乘轩宠，九皋堪一鸣。
﻿一字百题示商君祥 其二十七 蜂,金,李俊民,五言绝句,弄晴沾落絮，带雨护园花。有课常输蜜，无春不到衙。
﻿一字百题示商君祥 其二十八 蝶,金,李俊民,五言绝句,元从生处乐，肯向死前休。花底人閒世，如何不梦周。
﻿一字百题示商君祥 其二十九 龟,金,李俊民,五言绝句,汝壳将自遮，汝肠还自刳。可怜一底板，虽智不如愚。
﻿一字百题示商君祥 其三十 鱼,金,李俊民,五言绝句,华亭载月舡，长安遮日手。一网腥城市，吾于尔何有。
﻿一字百题示商君祥 其三十一 蟹,金,李俊民,五言绝句,食必视本草，贵在精物理。蔡侯何卤莽，几为勤学死。
﻿一字百题示商君祥 其三十二 儒,金,李俊民,五言绝句,秦坑秦即孤，鲁戏鲁寻削。伊谁蹈前轨，可谓束高阁。
﻿一字百题示商君祥 其三十三 僧,金,李俊民,五言绝句,貌与松俱瘦，心将絮共沾。一庵空寂地，香火读楞严。
﻿一字百题示商君祥 其三十四 道,金,李俊民,五言绝句,自知身是患，常谓道无名。欲作闲中友，随缘论养生。
﻿一字百题示商君祥 其三十五 仙,金,李俊民,五言绝句,千载辽东鹤，双飞叶县凫。应怜尘世里，无地著臞儒。
﻿一字百题示商君祥 其三十六 禅,金,李俊民,五言绝句,见桃浑不悟，对柏未尝参。虎啸龙吟子，风雷振一龛。
﻿一字百题示商君祥 其三十七 医,金,李俊民,五言绝句,愈风陈有檄，止疟杜能诗。虽然医者意，何意亦何医。
﻿一字百题示商君祥 其三十八 卜,金,李俊民,五言绝句,弃置复弃置，其然岂其然。百钱聊为我，更看小行年。
﻿一字百题示商君祥 其三十九 渔,金,李俊民,五言绝句,一声歌欸乃，万顷国烟波。鳌蟹中间醉，蓑衣拜浪婆。
﻿一字百题示商君祥 其四十 樵,金,李俊民,五言绝句,云外山将遍，人閒日易斜。不知棋换世，柯烂未还家。
﻿一字百题示商君祥 其四十一 客,金,李俊民,五言绝句,渺渺亡羊路，悠悠化鹤身。人閒同逆旅，谁主复谁宾。
﻿一字百题示商君祥 其四十二 农,金,李俊民,五言绝句,卖剑田园计，温家种树书。新年无罪岁，事事有乘除。
﻿一字百题示商君祥 其四十三 牧,金,李俊民,五言绝句,蓑底因缘曲，腰閒觳觫鞭。月明归去晚，想见葛洪川。
﻿一字百题示商君祥 其四十四 射,金,李俊民,五言绝句,手撚金仆姑，身出矍相圃。不穿百步杨，志在猖狂虏。
﻿一字百题示商君祥 其四十五 猎,金,李俊民,五言绝句,终日无获禽，古人猎在德。非德为禽荒，猎食吾不食。
﻿一字百题示商君祥 其四十六 诗,金,李俊民,五言绝句,裁作牛腰束，愁于饭颗山。近觉故步窘，十债九不还。
﻿一字百题示商君祥 其四十七 书,金,李俊民,五言绝句,入室五千卷，插架三万轴。何似晒书人，坦此便便腹。
﻿一字百题示商君祥 其四十八 笔,金,李俊民,五言绝句,不见中书君，不闻老成人。为君作佳传，继者皆尖新。
﻿一字百题示商君祥 其四十九 墨,金,李俊民,五言绝句,松閒老潘谷，何处得玄圭。速置蔷薇露，诗仙醉欲题。
﻿一字百题示商君祥 其五十 纸,金,李俊民,五言绝句,慇勤翰林主，挥埽惊风雨。滴滴是玄珠，点破先生楮。
﻿一字百题示商君祥 其五十一 砚,金,李俊民,五言绝句,端溪温润石，价重百车渠。一滴玄潭水，蝇头万卷书。
﻿一字百题示商君祥 其五十二 画,金,李俊民,五言绝句,有意皆堪谱，无言总是诗。潭潭居相府，此誉不妨驰。
﻿一字百题示商君祥 其五十三 琴,金,李俊民,五言绝句,阴壑鸣松籁，空岩响石泉。此声并此意，谁得寄徽弦。
﻿一字百题示商君祥 其五十四 棋,金,李俊民,五言绝句,纵横连井地，明暗列星图。两角触蛮战，一家瓜葛无。
﻿一字百题示商君祥 其五十五 剑,金,李俊民,五言绝句,带牛移汉俗，匣刃出酆城。安得治复古，器农不器兵。
﻿一字百题示商君祥 其五十六 香,金,李俊民,五言绝句,小炷博山鼎，半残心字灰。游蜂何处客，应为百花来。
﻿一字百题示商君祥 其五十七 茶,金,李俊民,五言绝句,人多愁水厄，若个有诗情。灵草还知我，平生事不平。
﻿一字百题示商君祥 其五十八 师,金,李俊民,五言绝句,绛帐风流远，青襟礼貌骄。定须防射羿，何必问嘲韶。
﻿一字百题示商君祥 其五十九 学,金,李俊民,五言绝句,邑化弦歌地，邻渐俎豆风。二三言志子，六七咏归童。
﻿一字百题示商君祥 其六十 仕,金,李俊民,五言绝句,虽有乘桴意，能忘出昼情。一官百僚底，是亦道之行。
﻿一字百题示商君祥 其六十一 富,金,李俊民,五言绝句,狼籍胡椒斛，破散堆钱屋。不见贪者愚，求荣是求辱。
﻿一字百题示商君祥 其六十二 贵,金,李俊民,五言绝句,鸱得腐鼠吓，犬笑狡兔死。唾手功名场，不知忧患始。
﻿一字百题示商君祥 其六十三 贫,金,李俊民,五言绝句,书生禄有籍，造物费亦省。颜回一箪食，不得尽晚景。
﻿一字百题示商君祥 其六十四 隐,金,李俊民,五言绝句,孔负二宜去，嵇知七不堪。青山休老地，佳处是终南。
﻿一字百题示商君祥 其六十五 智,金,李俊民,五言绝句,乐在知几早，忧因见道迟。遥怜鲍庄子，人笑不如葵。
﻿一字百题示商君祥 其六十六 愚,金,李俊民,五言绝句,膏以明自煎，薰以香自薪。善哉柳侯意，一字辱溪神。
﻿一字百题示商君祥 其六十七 寿,金,李俊民,五言绝句,灰如恋阙心，雪似穷经首。问年今几何，看饮屠酥酒。
﻿一字百题示商君祥 其六十八 老,金,李俊民,五言绝句,尊年乡饮礼，击壤太平歌。甲子君休问，光阴得最多。
﻿一字百题示商君祥 其六十九 名,金,李俊民,五言绝句,求为天下士，所望不亦厚。得少失有馀，何况在身后。
﻿一字百题示商君祥 其七十 友,金,李俊民,五言绝句,偶因势贵贱，乃见朋得丧。岁寒山阴雪，独有戴可访。
﻿一字百题示商君祥 其七十一 身,金,李俊民,五言绝句,黄卷平生志，青山见在缘。百年令已半，只合斗樽前。
﻿一字百题示商君祥 其七十二 影,金,李俊民,五言绝句,相对镜中真，相随月下人。我今未忘我，身外还见身。
﻿一字百题示商君祥 其七十三 行,金,李俊民,五言绝句,水笑杯犹渡，山惊锡尚飞。垂垂瓶钵老，何处未来归。
﻿一字百题示商君祥 其七十四 住,金,李俊民,五言绝句,俗尚家灵运，谁堪社远公。空山云不出，愁杀渡溪风。
﻿一字百题示商君祥 其七十五 坐,金,李俊民,五言绝句,一轩容膝安，半世行脚债。庞家老居士，举似无生话。
﻿一字百题示商君祥 其七十六 卧,金,李俊民,五言绝句,一室散天花，一榻飏茶烟。家风嗣阿谁，残月晓风禅。
﻿一字百题示商君祥 其七十七 笑,金,李俊民,五言绝句,和气须欢伯，开颜只孔方。世情如苦海，件件可鬨堂。
﻿一字百题示商君祥 其七十八 吟,金,李俊民,五言绝句,冥搜肠亦苦，只字得之难。作者有六义，惜哉坐一寒。
﻿一字百题示商君祥 其七十九 醉,金,李俊民,五言绝句,爱此真珠滴，能于大道通。与君同举白，怜我独潮红。
﻿一字百题示商君祥 其八十 醒,金,李俊民,五言绝句,暂出陶陶境，那禁种种愁。举觞邀明月，却带醉乡侯。
﻿一字百题示商君祥 其八十一 饮,金,李俊民,五言绝句,竹叶杯中醁，金钗坐上春。浅斟低唱境，犹道是粗人。
﻿一字百题示商君祥 其八十二 舞,金,李俊民,五言绝句,野鹤闻琴态，孤鸾对镜妍。为君小垂手，无地可回旋。
﻿一字百题示商君祥 其八十三 睡,金,李俊民,五言绝句,客随陶令遣，斋甚太常严。傥或非黄奶，那知此黑甜。
﻿一字百题示商君祥 其八十四 梦,金,李俊民,五言绝句,物外日月忙，人閒忧患长。休谈梦中梦，万古一黄粱。
﻿一字百题示商君祥 其八十五 歌,金,李俊民,五言绝句,大音声自希，赏音人亦寡。宁可逆汝耳，不可废作者。
﻿一字百题示商君祥 其八十六 啸,金,李俊民,五言绝句,成瑨风生坐，孙登月满台。东皋今寂寞，元亮早归来。
﻿一字百题示商君祥 其八十七 傲,金,李俊民,五言绝句,王公轻以道，富贵骄以志。我见高尚人，盖有高尚事。
﻿一字百题示商君祥 其八十八 闲,金,李俊民,五言绝句,太傅悬车里，仙家避世壶。老妻为纸局，坐隐是功夫。
﻿一字百题示商君祥 其八十九 懒,金,李俊民,五言绝句,交有书堪绝，师何记可嘲。不僧亦不俗，似痴还似高。
﻿一字百题示商君祥 其九十 话,金,李俊民,五言绝句,万事就庾谈，一心对芝宇。不思炊作麋，但见风生麈。
﻿一字百题示商君祥 其九十一 浴,金,李俊民,五言绝句,子春恐事败，佟之坐水淫。二者过不及，何如我洗心。
﻿一字百题示商君祥 其九十二 归,金,李俊民,五言绝句,世路虽多梗，吾生岂系匏。西风倦飞翼，乐在一枝巢。
﻿一字百题示商君祥 其九十三 别,金,李俊民,五言绝句,更尽一杯酒，出门行路难。送君过南浦，忍泪凭栏干。
﻿一字百题示商君祥 其九十四 愁,金,李俊民,五言绝句,解使回肠断，能催两鬓秋。天涯未归客，容易上眉头。
﻿一字百题示商君祥 其九十五 忍,金,李俊民,五言绝句,气留脐可煖，唾使面自乾。无怨亦无恶，此腹如此宽。
﻿一字百题示商君祥 其九十六 蚕,金,李俊民,五言绝句,蚕月始条桑，悤悤妇姑忙。天寒授衣节，妇姑无完裳。
﻿一字百题示商君祥 其九十七 织,金,李俊民,五言绝句,泛槎惊误客，折齿笑狂邻。不作回文字，愁嫌愁杀人。
﻿一字百题示商君祥 其九十八 舂,金,李俊民,五言绝句,断木才脱粟，湿薪空爆竹。朝餐动及午，柰此雷鸣腹。
﻿一字百题示商君祥 其九十九 炊,金,李俊民,五言绝句,旅食寄天涯，愁如桂玉何。莫忘生处乐，听取扊扅歌。
﻿一字百题示商君祥 其一百 砧,金,李俊民,五言绝句,对影无情石，关心寄远衣。天涯镇长客，雁后不怀归。
﻿书壁,金,李俊民,五言绝句,世事纷纷变，人生种种愁。行年三十九，得岁又平头。
﻿和筹堂四首 其一 琴,金,李俊民,五言绝句,山水有清音，琅然出枯木。若教俗耳听，丝竹不如肉。
﻿和筹堂四首 其二 棋,金,李俊民,五言绝句,森森戈戟心，尽在皮里著。傍有烂柯人，点破都是错。
﻿和筹堂四首 其三 书,金,李俊民,五言绝句,一坑科斗灰，难破祖龙惑。三两挟策人，今谁席肯侧。
﻿和筹堂四首 其四 画,金,李俊民,五言绝句,手与心相应，妙处在咫尺。笔尖多少锋，挥埽天地窄。
﻿避乱,金,李俊民,五言绝句,雪岩依日煖，霜树弄风悲。山似王维画，人如杜甫诗。
﻿资圣寺壁,金,李俊民,五言绝句,是谁将壁疥，尽可著纱笼。今代无诗史，何时入国风。
﻿别陈之纲李得之南子荣,金,李俊民,五言绝句,已兆池鱼祸，尚多风鹢过。寄与远游人，莫待赆行货。
﻿戏高广之,金,李俊民,五言绝句,一饮遇伶妇，一饭值丘嫂。徒教乞米僧，时时送卢老。
﻿雨后,金,李俊民,五言绝句,新秋积雨霁，凉风吹我衣。岁月不知老，乾坤何处归。
﻿九日答朱寿之,金,李俊民,五言绝句,与客登高处，节物伤迟暮。不见白衣来，三复秋风句。
﻿竹林,金,李俊民,五言绝句,初见锦绷脱，气已傲霜雪。天寒十万夫，未闻一死节。
﻿柏径,金,李俊民,五言绝句,岁晚节自抱，足见有心哉。游人从何处，带得春风来。
﻿槐亭,金,李俊民,五言绝句,蚁穴功名重，或作封侯梦。主人心已闲，不为黄花动。
﻿稻塍,金,李俊民,五言绝句,一水自纵横，厥田无上下。居民不佩犊，岁事在秧马。
﻿儒,金,李俊民,五言绝句,世治其术重，世乱其术轻。太平然后用，用然后太平。
﻿蝶,金,李俊民,五言绝句,转首一场梦，惊心三月春。扬扬枝上蝶，不见惜花人。
﻿熊白,金,李俊民,五言绝句,所居无禹庙，有官升典签。掌亦我所欲，二者不可兼。
﻿十六日夜戏书,金,李俊民,五言绝句,贪作梅花梦，都忘柳絮禅。可怜人与月，不似夜来圆。
﻿下太行,金,李俊民,七言绝句,山中日日伴云閒，不见閒云只见山。君去试从山下望，青山却在白云间。
﻿寄别,金,李俊民,七言绝句,马蹄踏破乱山青，送客风回酒半醒。归客莫将云外指，大都一十五长亭。
﻿香梅二首 其一 ,金,李俊民,七言绝句,被谁说破梦中梅，应有罗浮倒挂来。祇为怕愁贪睡后，返魂才向北枝开。
﻿香梅二首 其二 ,金,李俊民,七言绝句,一枝潇洒陇头香，分付新愁竹叶觞。纸帐不须寻短梦，天涯倦客已无肠。
﻿集古十二首 其五 ,金,李俊民,七言绝句,谁家红袖倚江楼，白袷行人又远游。今夜不知何处泊？青山万里一孤舟。
﻿卜居,金,李俊民,七言绝句,东邻西舍两三家，簌簌墙头落枣花。惭愧画梁双燕子，笑人今日又天涯。
﻿中秋夜梦,金,李俊民,七言绝句,征衣不用赠春罗，试听尊前一曲歌。为问从来云雨事，如何偏向梦中多。
﻿谒秦吴二王庙 其一 ,金,李俊民,七言绝句,颓垣陊殿夕阳中，血食虽同事不同。揖让干戈两陈迹，酹觞抛与落花风。
﻿谒秦吴二王庙 其二 ,金,李俊民,七言绝句,杖藜行处记曾过，草草杯盘野兴多。举目山川纵如旧，一场梦抵几南柯。
﻿读项羽传,金,李俊民,七言绝句,鸿沟时暂割山河，楚国山河一半多。欲去故乡誇富贵，不知沛有大风歌。
﻿糟笋,金,李俊民,七言绝句,瓮中有地可藏真，子子孙孙曲糵醺。谁是圣之清者后，此君应负此君君。
﻿新样团茶,金,李俊民,七言绝句,春风倾倒在灵芽，才到江南百草花。未试人閒小团月，异香先入玉川家。
﻿重午偶题,金,李俊民,七言绝句,只为离骚话独清，至今犹恨楚君臣。魂招不得归何处，闲气都留与艾人。
﻿子猷访戴图,金,李俊民,七言绝句,雪后山阴本乘兴，似非特为故人来。纵能一见戴安道，舡未回时心己回。
﻿船子和月图,金,李俊民,七言绝句,千尺丝纶在手中，月明归去满船空。寒江岂是鱼难钓，钓得还将不钓同。
﻿用筹堂韵,金,李俊民,七言绝句,清尊莫惜再三开，别后何曾得好怀。为向绿衣花使道，杖藜不是等闲来。
﻿和筹堂途中即事 其一 ,金,李俊民,七言绝句,晚风吹雨过山堂，灯火秋凉好对床。却被荒鸡笑人懒，一声催起著鞭忙。
﻿和筹堂途中即事 其二 ,金,李俊民,七言绝句,悠悠旌旆出山城，世事惊心几变更。水郭烟村谁是伴，老夫矍铄尚堪行。
﻿和筹堂途中即事 其三 ,金,李俊民,七言绝句,斗酒中閒诗百篇，锦囊新句落谁边。无穷山水吟难尽，说似画师僧巨然。
﻿答满法师,金,李俊民,七言绝句,此身分付水云閒，不见高人得句难。待学江西立公案，便宜筑个小诗坛。
﻿和河楼闲望 其一 ,金,李俊民,七言绝句,去去来来不系舟，至今师渡几时休。洗兵岂是天无雨，尽逐黄河入海流。
﻿和河楼闲望 其二 ,金,李俊民,七言绝句,一夜长空落将星，不知谁抱越人冰。中原可惜衣冠地，自古以来多废兴。
﻿和泰禅,金,李俊民,七言绝句,淡泊生涯分自甘，十年霜叶碎青衫。忽从问道山前过，牧马之儿是指南。
﻿雪庵二梅图,金,李俊民,七言绝句,老对风光百不堪，画图彷佛见江南。为君试草花閒赋，未必心肠似雪庵。
﻿橙数珠 其一 ,金,李俊民,七言绝句,典刑酿出洞庭霜，只取青圆不待黄。凡俗尽从千佛转，忘言老宿但拈香。
﻿橙数珠 其二 ,金,李俊民,七言绝句,从头细转梵王经，一串秋香得洞庭。为报重苏当自惜，莫教落入念珠厅。
﻿赠碧落和讲主,金,李俊民,七言绝句,萧萧古寺掩松关，雨后无人草木闲。埽地家风谁举似，我师特特为开山。
﻿竹如意 其一 ,金,李俊民,七言绝句,曾为弹琴指甲伤，有时曝背竹书光。不须爬痒倩仙爪，忍待一朝春笋长。
﻿竹如意 其二 ,金,李俊民,七言绝句,即时参得指头禅，说似家风玉版传。一日佛堂光自放，我师歇在古灵前。
﻿跋窦子温江山图,金,李俊民,七言绝句,淼淼澄江欲拍天，参差烟树老江边。举头不见长安日，一棹秋风载酒船。
﻿过云台,金,李俊民,七言绝句,夜半风吹霁色开，晓乘残月过云台。连山断处瞰平野，一线黄流掌上来。
﻿济源龙潭,金,李俊民,七言绝句,尘世悠悠不识真，一潭春碧养潜鳞。可怜无故惊雷起，误却山前失箸人。
﻿裴公亭,金,李俊民,七言绝句,青山如画水如蓝，自笑平生性僻耽。尊酒留连妨逸兴，不能一到侍中庵。
﻿与奉仙观道士元明道,金,李俊民,七言绝句,野鹤飘飘性自高，徘徊尘世岂难抛。栖真旧隐无多地，何处仙山不可巢。
﻿富公草堂,金,李俊民,七言绝句,青山重叠水萦回，山水中閒几往来。风物不殊人世改，中州何处是昆台。
﻿谢杨成之,金,李俊民,七言绝句,与客西从济上回，明朝扶杖到云台。一尊相送休频劝，留作山行软脚杯。
﻿雨后,金,李俊民,七言绝句,春空霭霭暮云低，飞过山前雨一犁。明日却寻归去路，马蹄犹踏落花泥。
﻿阻风,金,李俊民,七言绝句,东风作恶几时休，况值春光欲尽头。谁谓闲人无个事，一年长是为花愁。
﻿史遂良寿日,金,李俊民,七言绝句,任他白发不相饶，两颊春红醉里潮。今日凤凰台上月，未知谁可共吹箫。
﻿和王季文襄阳变后,金,李俊民,七言绝句,将军横槊面潮红，一举淮南埽地空。堪笑楚人无伎俩，至今犹说马牛风。
﻿答筹堂见招 其一 ,金,李俊民,七言绝句,须信人閒足别离，相看能得几多时。浮云一片无根蒂，去去来来自不知。
﻿答筹堂见招 其二 ,金,李俊民,七言绝句,日日相陪鹤发翁，乌纱白葛道家风。火云堆向山南去，暑气蒸人似甑中。
﻿答筹堂见招 其三 ,金,李俊民,七言绝句,俯仰随人亦自欺，精神无复似当时。年来世事俱尝遍，只有闲中味不知。
﻿答筹堂见招 其四 ,金,李俊民,七言绝句,冠世声名盖世功，寻常杯酒坐生风。区区问舍求田客，尽在元龙一笑中。
﻿答筹堂见招 其五 ,金,李俊民,七言绝句,日日言归未得归，白头才是入山时。依前却趁逍遥出，惭愧山灵我不知。
﻿答筹堂见招 其六 ,金,李俊民,七言绝句,谁谓长河不可通，只消送客一帆风。故人别后情偏重，犹恐相逢是梦中。
﻿张翔卿出家,金,李俊民,七言绝句,绛帕蒙头读道书，孙郎见后肯容无。休将侥倖乖名教，天上臞仙即是儒。
﻿鳌背元夜,金,李俊民,七言绝句,山市家家秉烛游，风檐齐挂月灯毬。不须更用闲妆点，人在鳌峰最上头。
﻿许司谏醉吟图,金,李俊民,七言绝句,席地风光引兴来，不辞白发被春催。眼前有句贪拈掇，闲却梨花树下杯。
﻿明皇击梧图,金,李俊民,七言绝句,不使梨园弟子知，太平音在凤凰枝。一朝野鹿衔花去，长恨秋风落叶时。
﻿秋江断雁图,金,李俊民,七言绝句,不堪愁里见秋光，江北江南木叶黄。谁信朔风犹跋扈，天涯吹断弟兄行。
﻿游石堂山,金,李俊民,七言绝句,雨后青山画不如，算心人去有谁居。紫云空锁神清洞，不见丹崖四字书。
﻿句龙庙,金,李俊民,七言绝句,溪行十里气如蒸，危槛凭虚不厌登。咫尺仙山在尘世，杖藜来往几人曾。
﻿阳关图,金,李俊民,七言绝句,一杯送别古阳关，关外千重万叠山。试问青青渭城柳，不知眼见几人还。
﻿烟江叠嶂图,金,李俊民,七言绝句,挥毫落纸生云烟，江北江南水墨天。爱画主人胸次别，卧游不用买山钱。
﻿荅祁定之,金,李俊民,七言绝句,归袖迎风拂面埃，青山望处白云埋。如何千载离家鹤，学得仙时不便来。
﻿戏赠,金,李俊民,七言绝句,布袍褴褛化风埃，是处青山骨可埋。三笑家风□时了，我师容易去还来。
﻿千里江山图 其一 ,金,李俊民,七言绝句,曾把云山烂漫酬，杖藜随处贾胡留。如今脚力那千里，水墨中间只卧浮。
﻿千里江山图 其二 ,金,李俊民,七言绝句,笔下江山取意成，一峰未尽一峰生。凭谁试向行人问，水郭烟村第几程。
﻿雪中寄,金,李俊民,七言绝句,秋空一洗绝纤埃，著脚街头雪半埋。试问希真门下客，衣蓑曾有葛三来。
﻿不寐,金,李俊民,七言绝句,露下中庭鹤睡惊，娟娟缺月照窗明。夜深读罢床头易，纸帐梅花梦不成。
﻿西山问羊,金,李俊民,七言绝句,淡泊不禁频皛饭，寻常无以致毡根。西山茧耳多于石，肯与书生踏菜园。
﻿暮秋有感,金,李俊民,七言绝句,乱鸦无数噪寒林，林下风吹落叶深。惟有黄花枝上露，向人犹似泣残金。
﻿即事,金,李俊民,七言绝句,将军下马气如虹，书生折腰曲如弓。好山无限归未得，白云惭愧渡溪风。
﻿即事,金,李俊民,七言绝句,秋色南山气势高，坐閒牛酒话粗豪。自怜萍梗天涯客，俯仰随人似桔槔。
﻿陆浑佛髻山,金,李俊民,七言绝句,十步都无一步平，往来人似画图行。可怜一派温泉水，不与荒山洗恶名。
﻿汤下寺壁,金,李俊民,七言绝句,滚滚龙泉自吐吞，谁能个里混光尘。再三绕壁寻题句，饶舌山禽不避人。
﻿跋背面弥勒,金,李俊民,七言绝句,万水千山特特来，谩劳皮袋走尘埃。横担柱杖明州去，世上谁能唤得回。
﻿题断碑,金,李俊民,七言绝句,节角催残卧夕阳，岂无神物护文章。一从荐福雷轰后，片石犹争日月光。
﻿游青莲□值巨川彦广二上人出,金,李俊民,七言绝句,寂寂荒庭落叶堆，与谁重上远公台。青山不解留人住，立尽秋风曦未来。
﻿碧落院松,金,李俊民,七言绝句,霜干亭亭耸碧空，几年春雨养髯龙。也能说得菩提法，何处人閒有万松。
﻿雪后送宝泉之碧落,金,李俊民,七言绝句,洒面轻风不觉寒，天花散落满人閒。慇勤行脚休辞远，出得城门是雪山。
﻿戏曹汉臣 其一 ,金,李俊民,七言绝句,一见高僧话亦高，醉中往往爱禅逃。尔曹自谓曹溪后，不怕曹溪笑尔曹。
﻿戏曹汉臣 其二 ,金,李俊民,七言绝句,移得花将碧落栽，一枝开后百枝开。今生也有狂灵运，待入东林社里来。
﻿陶学士烹茶图,金,李俊民,七言绝句,斗室天寒对酪奴，竹閒雪鼎与风炉。书生事业真堪笑，却谓粗人此景无。
﻿修武骞林观,金,李俊民,七言绝句,□□带雨阻登临，往事看碑或可寻。不是青牛洞中□，人閒何处有鶱林。
﻿射虎,金,李俊民,七言绝句,逐鹿中原鹿已无，功名那在一于菟。分明射中南山虎，李广元来不丈夫。
﻿参谋王君玉魏文侯冒雨出猎图,金,李俊民,七言绝句,□□冒雨入山林，毕竟驰驱获几禽。自是魏侯言不负，当时只合献虞箴。
﻿抱树石,金,李俊民,七言绝句,火馀介子身犹在，槁立鲍焦心愈坚。欲向前村问遗叟，石荒树老不知年。
﻿答筹堂 其一 ,金,李俊民,七言绝句,休嫌堂上聚星迟，邂逅人生似有时。鸡黍恐忘今后约，预先报与巨卿知。
﻿答筹堂 其二 ,金,李俊民,七言绝句,秋凉急急授衣迟，便是霜林叶落时。夜听寒砧动离思，恨无针线小蛮知。
﻿狂风,金,李俊民,七言绝句,春光著物酒如浓，白白红红眼界中。又是一场蝴蝶梦，能禁几度落花风。
﻿游锦堂后园,金,李俊民,七言绝句,妆点园林次第新，野花无数不知名。即时唤起闲中兴，惭愧陶家趣未成。
﻿和王成之梅韵 其一 ,金,李俊民,七言绝句,踏雪寻芳路带沙，南枝初放两三花。高楼寄语休吹笛，留取春风与大家。
﻿和王成之梅韵 其二 ,金,李俊民,七言绝句,朝来一雪羃晴沙，行到前村始见花。驿使便将春色去，暗香今夜落谁家。
﻿玉李花,金,李俊民,七言绝句,盘根春后几枝分，似比树头花更新。落月试将颜色照，便如传得谪仙神。
﻿半丈红,金,李俊民,七言绝句,艳冷香清是就中，等闲不肯媚春风。东君也恨无颜色，染出枝头点点红。
﻿袁景先东归丧马 其一 ,金,李俊民,七言绝句,汗血奔驰死即休，东郊骨骼有谁收。举鞭遥指前山路，野草闲花满地愁。
﻿袁景先东归丧马 其二 ,金,李俊民,七言绝句,长鞦短辔惯骑驴，今日徒行为的颅。得失从来等闲事，未知愁得塞翁无。
﻿溪竹,金,李俊民,七言绝句,崎岖一径逐溪斜，泛泛溪流带落花。为问风前双燕子，衔泥飞去入谁家。
﻿吴神,金,李俊民,七言绝句,山头多少往来人，香火争将瓦鼎焚。箫鼓下山人渐远，晚风吹起一溪云。
﻿过古寨,金,李俊民,七言绝句,系马垂杨日半斜，荒村篱落两三家。可怜华屋生存处，瓦砾堆中几树花。
﻿大阳与诸友话旧,金,李俊民,七言绝句,寻芳来入杏花村，见客人人有典刑。不用看碑问前事，坐中一话即图经。
﻿听乐,金,李俊民,七言绝句,闻韶还似在齐时，三月犹然味不知。若要得他安乐法，请君听取四休诗。
﻿郜氏院看花,金,李俊民,七言绝句,□□花枝不耐寒，就中姚魏欲开难。赏心未惬空归去，更待明朝烂漫看。
﻿长平怀古,金,李俊民,七言绝句,赵括虽能读父书，长平一举见规模。纵横战国俱陈迹，只有青山似画图。
﻿枯松,金,李俊民,七言绝句,为嫌红紫污家风，故向春来学种松。祗恐等闲儿女辈，辄将斤斧损髯龙。
﻿劝行,金,李俊民,七言绝句,谁肯收心醉六经，只言酒是在天星。若能读得离骚后，学取先生半日醒。
﻿游青莲分韵得春字,金,李俊民,七言绝句,四面山围故故青，茶烟榻畔坐忘身。与师贪论安心法，门外飞花送却春。
﻿慈氏阁,金,李俊民,七言绝句,金碧相辉跨杳冥，凭高伫目记吾曾。劝君试倚栏干望，愧我今无脚力登。
﻿水帘,金,李俊民,七言绝句,倒倾蛟室泻琼瑰，派落空岩雪浪堆。卷地封姨收不起，素娥垂下玉钩来。
﻿出山 其一 ,金,李俊民,七言绝句,兴尽东山命驾忙，断云似与雨商量。出门卷地颠风起，送客何须尔许狂。
﻿出山 其二 ,金,李俊民,七言绝句,东林景物画中诗，老恨因循著脚迟。背了青山却归去，头灰面土任风吹。
﻿怀旧,金,李俊民,七言绝句,杖藜重到古招提，硖石云深一径迷。不见同来旧时伴，怕看双翠壁閒题。
﻿柳 其一 ,金,李俊民,七言绝句,一年春色到溪头，展尽眉閒几点愁。才得东君暂时意，笑他张绪不风流。
﻿柳 其二 ,金,李俊民,七言绝句,千丝万缕弄风柔，为爱春阴尽日留。杖屦重来有佳处，道人凿石沼清流。
﻿新安,金,李俊民,七言绝句,芳草原头一望空，村南村北落花风。可怜当日堆钱屋，寂寂无人晚照中。
﻿临清台 其一 ,金,李俊民,七言绝句,忽惊平地一声雷，烁烁骄阳气欲回。安得霶�片时雨，临清台是望云台。
﻿临清台 其二 ,金,李俊民,七言绝句,登山兴尽早宜归，况是东风送客时。只有临清台下水，怪人来此不留诗。
﻿过二圣王氏故居感战死者,金,李俊民,七言绝句,数仞墙围石作基，几年风雨长苔衣。英雄地迫难为计，血汗游魂不得归。
﻿东山道中,金,李俊民,七言绝句,采遍山城草木芽，百年老树尽枯槎。眼前多少闲田地，雨后春耕有几家。
﻿掷笔台,金,李俊民,七言绝句,空山老却涅槃师，掷笔台前旦过稀。雉子岂知身后事，至今犹傍法堂飞。
﻿十七日送行,金,李俊民,七言绝句,悤悤又别故园春，花落犹随马后尘。相对离筵莫惆怅，送行人是欲行人。
﻿太平泉 其一 ,金,李俊民,七言绝句,试从涧底觅根源，剔藓剜苔得旧泉。人事尽随流水去，几时复见太平年。
﻿太平泉 其二 ,金,李俊民,七言绝句,水边堪赋濯缨歌，来往游人分外多。为问太平何处是，等闲不识起风波。
﻿送颍阳史正之之邓州,金,李俊民,七言绝句,风俗相邻鴃舌蛮，杖藜南去早宜还。年今已近强而仕，捷径休离少室山。
﻿子荣过家上冢 其一 ,金,李俊民,七言绝句,班超万里归无期，张翰虽归如不归。君看昼锦堂中相，十五年前一布衣。
﻿子荣过家上冢 其二 ,金,李俊民,七言绝句,名遂功成不肯闲，故乡曾见几人还。百年扶杖华颠老，争看钱家锦绣山。
﻿赠陈仲和,金,李俊民,七言绝句,百年浮世落花风，漆水荣华一梦空。拈起数珠都忘却，大千沙界入圆融。
﻿勉和筹堂来韵 其一 ,金,李俊民,七言绝句,往古来今秋复春，嬴颠刘蹶总成尘。蜗牛角上争闲气，笑倒南华梦蝶人。
﻿勉和筹堂来韵 其二 ,金,李俊民,七言绝句,气似阳和处处春，但随流俗混光尘。须知舌在为身累，非是是非何等人。
﻿勉和筹堂来韵 其三 ,金,李俊民,七言绝句,四海男儿得志时，归来一段话新奇。野人不管兴亡事，饮恨闲看老杜诗。
﻿勉和筹堂来韵 其四 ,金,李俊民,七言绝句,汉祖龙兴自有时，未应六出计皆奇。采芝人向山中老，不见功名一首诗。
﻿和秦彦容韵,金,李俊民,七言绝句,花信风传阆苑香，腾空鹤驾望仙郎。当年谁为看炉鼎，曾得丹砂入药囊。
﻿碧落途中遇雪,金,李俊民,七言绝句,出郭山行十里馀，据鞍拥鼻一臞儒。飞花落在吟肩上，便是蓝关遇雪图。
﻿大阳值雪,金,李俊民,七言绝句,埽地阴云拨不开，北风吹落豆楷灰。相逢父老应相笑，直待山头白后来。
﻿呈济之,金,李俊民,七言绝句,朝醒暮醉几时休，鸡黍人家见客留。闻道曲生行处有，西村明日趁扶头。
﻿留别,金,李俊民,七言绝句,故人不寄一枝梅，亲到前村雪里来。兴未尽时还又去，为君更觅暖寒杯。
﻿留别草堂诸友,金,李俊民,七言绝句,青山莫厌往来频，野鹤孤云自在身。客路傍春风色好，明朝便是远行人。
﻿和河上送行韵,金,李俊民,七言绝句,沁南幕客尽诗豪，斧月斤云得句高。吏部文章笑东野，若为自比倚松蒿。
﻿和筹堂送别韵 其一 ,金,李俊民,七言绝句,山城望断首重回，犹劝春风马上杯。有似卫轩当日鹤，羽毛养就却归来。
﻿和筹堂送别韵 其二 ,金,李俊民,七言绝句,白发相逢得几回，离亭苦劝送行杯。元龙不识求田意，徒使青山笑往来。
﻿画鹤,金,李俊民,七言绝句,两翅如轮骨己仙，昂昂只合在林泉。且休相逐乘轩去，自有人谋二顷田。
﻿海棠露,金,李俊民,七言绝句,轻风袅袅泛崇光，长恨司花不与香。春睡一声莺唤起，却教老眼见啼妆。
﻿蚁战图 其一 ,金,李俊民,七言绝句,声势何劳斗似牛，看看一雨到山头。大家不肯勤王去，只待槐宫坏即休。
﻿蚁战图 其二 ,金,李俊民,七言绝句,胶胶扰扰战争多，岁月循环得几何。树下老人观物化，梦魂应不到南柯。
﻿张氏肯堂,金,李俊民,七言绝句,百年兰玉水边村，万轴牙签席上珍。同队鱼中见头角，一朝富贵异于人。
﻿上陶固岭,金,李俊民,七言绝句,悤悤出郭晓风寒，一片云收爽气山。上尽坡陀试回首，人家住在翠微閒。
﻿野菊,金,李俊民,七言绝句,风露丛中取次芳，愁边过却几重阳。秋光到处多无主，不是闲花不肯香。
﻿孟浩然图 其一 ,金,李俊民,七言绝句,却因明主放还山，破帽骑驴骨相寒。诗句眼前吟不尽，北风吹雪满长安。
﻿孟浩然图 其二 ,金,李俊民,七言绝句,蹇驴却指旧山归，可笑先生五字诗。仕为不求明主弃，此行安得怨王维。
﻿席次,金,李俊民,七言绝句,不到西山二十春，风光别后一番新。再三点检尊前客，白发相看有几人。
﻿渊明归来图,金,李俊民,七言绝句,一旦仓惶马后牛，衣冠从此折腰羞。先生不是归来早，束带人前几督邮。
﻿席上戏李巽之,金,李俊民,七言绝句,薰风原上麦连云，箫鼓家家乐社神。半醉尊前喧语笑，老夫愁独泪沾巾。
﻿驴为人盗去 其一 ,金,李俊民,七言绝句,磨嫌居士谋生拙，碑恨诗人下道看。好在隔花临水处，为谁信辔逐金鞍。
﻿驴为人盗去 其二 ,金,李俊民,七言绝句,长街愁杀郑昌图，便是徒行鲁大夫。纵复东家借还许，不知泥滑敢骑无。
﻿和史邦直桥上韵,金,李俊民,七言绝句,规模杜预见成功，横截长流跨彩虹。亭长莫邀来往客，须防中有夺牛公。
﻿过龙门,金,李俊民,七言绝句,流水潺潺漱石根，又还怀古过龙门。行人但礼龛中像，谁识当年禹作痕。
﻿夜梦月下与数仙子酌酒仍各赋诗,金,李俊民,七言绝句,天风一埽暮云开，收拾群仙共酒杯。但指今宵是新月，不知曾照古人来。
﻿七夕,金,李俊民,七言绝句,云汉双星聚散频，一年一度事还新。民閒送巧浑闲事，不见长生殿里人。
﻿母师圣醉归夜溺伊河抱桥柱而死,金,李俊民,七言绝句,日日贪杯醉不醒，待将风味学刘伶。可怜王子龛前水，夜半寒光落酒星。
﻿侄谦甫任长安回 其一 ,金,李俊民,七言绝句,归去连昌忆旧游，长安回望使人愁。只誇杨氏锦绣谷，曾上李家花萼楼。
﻿侄谦甫任长安回 其二 ,金,李俊民,七言绝句,枝连叶附本同气，骨亲肉疏今几家。但留济叔易一卷，与送蒋兄麻两车。
﻿和张文玘 其一 ,金,李俊民,七言绝句,景物秋来件件佳，江山都助与诗家。我怜五鬼俱难送，先为文穷结柳车。
﻿和张文玘 其二 ,金,李俊民,七言绝句,白发诗人喜诞誇，词源倾倒少陵家。问君读后书多少，得满当年惠子车。
﻿和张文玘 其三 ,金,李俊民,七言绝句,书生幢下布衣多，尽是嘲风咏月家。若使乌台不弹后，看看欲载十牛车。
﻿和张文玘 其四 ,金,李俊民,七言绝句,数閒茆舍老生涯，篱落相依四五家。不见近来门外辙，故人应驾肉轮车。
﻿和君瑞月下闻砧,金,李俊民,七言绝句,夜凉枕上梦频惊，有底秋天不肯明。老眼近来闲泪少，那禁月下捣衣声。
﻿和筹堂送迎偶得 其一 ,金,李俊民,七言绝句,怀抱秋来强自宽，相逢赖有旧青山。郊原雨后堪图画，句引诗人兴不闲。
﻿和筹堂送迎偶得 其二 ,金,李俊民,七言绝句,出门天地望中宽，马首浓迎著色山。诗句满前无可道，恨今不复见闲闲。
﻿和筹堂送迎偶得 其三 ,金,李俊民,七言绝句,画手从来说范宽，何如著眼看真山。天公不欲山无主，分付筹堂好处闲。
﻿和筹堂送迎偶得 其四 ,金,李俊民,七言绝句,诗愁谁道酒能宽，得句多于饭颗山。莫使移文诮长往，工夫那取片时闲。
﻿和平太行路韵 其一 ,金,李俊民,七言绝句,六丁驱役鬼神奔，一夜开山掌样平。多少往来车马客，尚忧行路涩难行。
﻿和平太行路韵 其二 ,金,李俊民,七言绝句,凿开险阻若天成，暂使时閒眼界平。却羡长安西去路，青山不管送人行。
﻿和平太行路韵 其三 ,金,李俊民,七言绝句,千年古道跨山城，可笑人心自不平。容易莫将天险坏，须防闲客此闲行。
﻿和平太行路韵 其四 ,金,李俊民,七言绝句,自古太行天下险，纵令禹凿不能平。寻常著脚无安处，何况羊肠路上行。
﻿老杜醉归图,金,李俊民,七言绝句,花下骑驴不踏泥，花閒醉后复何之。慇勤骥子扶归去，明日重来别有诗。
﻿和筹堂述怀 其一 ,金,李俊民,七言绝句,长恨周人咏黍离，不期亲到闵周时。一朝小雅废将尽，何处如今更有诗。
﻿和筹堂述怀 其二 ,金,李俊民,七言绝句,白头相见话存亡，可惜漫漫夜转长。烦恼尽无安脚处，出门十步九羊肠。
﻿保汉公庙,金,李俊民,七言绝句,仓惶刘氏未能安，跋扈将军力拔山。若使楚人如却子，肯教义士不生还。
﻿访德老 其一 ,金,李俊民,七言绝句,夜投破戒远公家，醉墨成章点不加。堪笑颍师无手段，听琴人似听琵琶。
﻿访德老 其二 ,金,李俊民,七言绝句,一朝不饮柰愁何，月下敲门载酒过。佳句晓风杨柳岸，醉时吟了醒时哦。
﻿戏呈节使王子告,金,李俊民,七言绝句,唤取佳人舞绣筵，醉中往往爱逃禅。我无红袖堪娱夜，翠被薰香独自眠。
﻿戏北台孙讲师仲远,金,李俊民,七言绝句,何处闲田不可耕，山头烽火水边营。道人高卧云千顷，留取南台与鹤鸣。
﻿元夜与泰禅洛阳观灯,金,李俊民,七言绝句,行歌声里落梅风，烁烁华灯万盏红。何似吾师方寸地，一轮明月小参中。
﻿历阳侯,金,李俊民,七言绝句,韩生去世冠军废，独望楚强心亦劳。谩向鸿门撞玉斗，岂知鹿死在金刀。
﻿四皓奕棋图,金,李俊民,七言绝句,坐看咸阳王气收，岂无人杰自安刘。都缘鸿鹄心犹在，一局闲棋不到头。
﻿魏徵,金,李俊民,七言绝句,立朝谠议尽良规，谁使君王死后疑。一旦銮舆渡辽水，即时扶起墓前碑。
﻿王季文南迈怏怏不得意书此以缓之,金,李俊民,七言绝句,大家都待倚栏干，摘索幽花草棘閒。方便春风无不到，忍教雪里一枝寒。
﻿代别呼延路钤,金,李俊民,七言绝句,森森戈戟乱如麻，刚把毛锥傍史家。弹铗去年门下客，白头今日又天涯。
﻿梅花堂小酌与河南府马师共,金,李俊民,七言绝句,往来不绝郑崇门，清浊那分北海尊。今夜梅花堂上月，与人作个好黄昏。
﻿过济源,金,李俊民,七言绝句,几年不到竹梅閒，天际归来两鬓斑。一片白云风埽尽，双明喜见旧青山。
﻿秋日有感,金,李俊民,七言绝句,节气先凋一叶桐，人閒何处不秋风。梁园胜事随流水，满目愁云锁故宫。
﻿壬寅九日和君玉来韵 其一 ,金,李俊民,七言绝句,山城与客醉陶然，日日相陪费万钱。马上行人几时去，一杯我欲助离筵。
﻿壬寅九日和君玉来韵 其二 ,金,李俊民,七言绝句,书生纸里亦枵然，欲去街头恰百钱。寄语西风莫相笑，一杯便是菊花筵。
﻿贾佐之以进士充军被挞,金,李俊民,七言绝句,便从宁越立威名，可信王尼长作兵。著甚不谈军旅事，碧油幢下尽书生。
﻿和段正卿韵 其一 ,金,李俊民,七言绝句,悠然相对酒杯闲，忽有新诗落坐閒。唤起东篱无限兴，黄花须待与君看。
﻿和段正卿韵 其二 ,金,李俊民,七言绝句,百计寻闲不得闲，功夫那取片时閒。谁知九日龙山客，却被秋光冷眼看。
﻿孤村,金,李俊民,七言绝句,舍南舍北地多荒，三两□□□□□。□士尽归箕欲手，未应医得眼前疮。
﻿解嘲,金,李俊民,七言绝句,尊前共醉泼醅香，下马谁家白面郎。见说千金能买笑，老夫那得一钱囊。
﻿王德华默轩,金,李俊民,七言绝句,春秋岂敢措一字，宾主不须谈两都。万事尽皆皮里著，为君终日鼓咙胡。
﻿对棋,金,李俊民,七言绝句,到头不可托安危，那用搜寻局上机。纵出吴宫阵图外，阴山未免嫁明妃。
﻿送苗世显归上党,金,李俊民,七言绝句,故人千里寄书来，长恨天涯唤不回。行路难行涩如棘，归装莫待北风催。
﻿跋鲁直帖,金,李俊民,七言绝句,鸡毛不择三钱笔，虿尾挥成一幅书。莫使观江神会得，因风夺去锦囊虚。
﻿许道真醉吟图,金,李俊民,七言绝句,断蓬踪迹寄天涯，老去情钟恋物华。回首锦江春寂寞，一杯愁里赋梨花。
﻿探官,金,李俊民,七言绝句,版图填写百官志，楮券类排千字文。堪笑吾儒多伎俩，一时鬻爵僣吾君。
﻿跋冯应之许司谏豉羊帖,金,李俊民,七言绝句,还思写论付官奴，想见临池兴有馀。莫把家鸡等闲厌，恐教人笑换羊书。
﻿王庭秀悠然轩,金,李俊民,七言绝句,小轩开后快双明，峭拔南山立翠屏。好是晚来新雨过，白云堆里露尖青。
﻿同申元帅游司马山,金,李俊民,七言绝句,千年古庙映崇冈，寂寂空庭草树荒。见说旱时求得雨，一池由有老龙藏。
﻿留别,金,李俊民,七言绝句,主人把酒再三留，送客风高势未休。更听愁眉歌一曲，尊前肠断小温柔。
﻿寒食戏书,金,李俊民,七言绝句,蓦见花閒弄药回，同心髻绾绿云堆。多情更有墙东月，送得秋千影过来。
﻿戏杨成之,金,李俊民,七言绝句,客路风霜颇倦游，出门又是一番愁。行人立马无情甚，扶上征鞍不自由。
﻿李晋王坟,金,李俊民,七言绝句,雄名凛凛振沙陀，为国功深柰老何。多少三垂冈上恨，伶人都进百年歌。
﻿游沁园,金,李俊民,七言绝句,多少庭台堕劫灰，胜游踪迹几残碑。风流人物今谁在，水绿山青似旧时。
﻿申元帅四隐图 其一 严子陵,金,李俊民,七言绝句,羊裘隐迹唤难回，曾犯当年帝座来。京洛江湖各天性，钓鱼台不羡云台。
﻿申元帅四隐图 其二 陶渊明,金,李俊民,七言绝句,迎门儿女笑牵衣，回首人閒万事非。自是田园有真乐，督邮那解遣君归。
﻿申元帅四隐图 其三 孟浩然,金,李俊民,七言绝句,平生只有在山缘，北阙归来也自贤。破帽蹇驴风雪里，新诗句句总堪传。
﻿申元帅四隐图 其四 李太白,金,李俊民,七言绝句,谪在人閒凡几年，诗中豪杰酒中仙。不因采石江头月，那得骑鲸去上天。
﻿大颠图 其一 ,金,李俊民,七言绝句,星斗文章世所传，狂澜回在禹功前。先生不踏潮阳路，震旦花开几大颠。
﻿大颠图 其二 ,金,李俊民,七言绝句,一夕投荒万里行，增光日月更谁能。相逢尽说空门话，多少人閒有发僧。
﻿三害图 其一 ,金,李俊民,七言绝句,慷慨平西气不衰，勇于三害欲除时。流芳已入忠臣传，何处人閒更有诗。
﻿三害图 其二 ,金,李俊民,七言绝句,挟矢操弓短后衣，扬扬意气似男儿。欲凭一怒除民害，可惜为人自不知。
﻿平水八咏 其一 陶唐春色,金,李俊民,七言绝句,松柏森森护帝宫，至今和气在河东。诗人不尽当时事，八景图中见国风。
﻿平水八咏 其二 广胜晴岚,金,李俊民,七言绝句,等闲过了万千峰，偃蹇相看意不浓。洗出青山真面目，祗疑海底有天龙。
﻿平水八咏 其三 平湖飞絮,金,李俊民,七言绝句,三月湖边祓禊亭，依依杨柳雨中青。晚来风起花如雪，春色都归水上萍。
﻿平水八咏 其四 锦滩落花,金,李俊民,七言绝句,春风桃叶复桃根，相妒封姨似少恩。无限乱红随水去，人閒何处觅仙源。
﻿平水八咏 其五 汾水孤帆,金,李俊民,七言绝句,古渡无人鸟迹多，眼前历历旧山河。片帆不是秋风客，谁向中流发棹歌。
﻿平水八咏 其六 姑山晚照,金,李俊民,七言绝句,嫩寒篱落似江村，雪里精神月下魂。桥北桥南路分处，行人立马待黄昏。
﻿平水八咏 其七 晋桥梅月,金,李俊民,七言绝句,物外神仙自一家，等闲不许占烟霞。只今冰雪人何处，惆怅山前日易斜。
﻿平水八咏 其八 西蓝夜雨,金,李俊民,七言绝句,暮云深锁梵王家，楼阁峥嵘阅岁华。香火半残僧入定，卧听窗外落檐花。
﻿锦堂四咏 其一 春水满四泽,金,李俊民,七言绝句,一番雨过绿生肥，正是桃花欲浪时。掠地风来吹不皱，细看面面尽玻璃。
﻿锦堂四咏 其二 夏云多奇峰,金,李俊民,七言绝句,初见云从山里出，须臾云结势如山。一声霹雳催时雨，云不能闲山自闲。
﻿锦堂四咏 其三 秋月扬明辉,金,李俊民,七言绝句,谁为天公洗眸子，试将把酒问姮娥。清光一片已如许，斫却桂时应更多。
﻿锦堂四咏 其四 冬岭秀孤松,金,李俊民,七言绝句,凛凛苍髯晚节孤，雪中倾盖若旁无。一经元亮盘桓后，气压秦时五大夫。
﻿沁园十二咏 其一 熙熙堂,金,李俊民,七言绝句,眼前草木强争春，往日繁华一聚尘。山水中閒赏心在，不知谁是肯堂人。
﻿沁园十二咏 其二 翠兰亭,金,李俊民,七言绝句,蓬艾丛深特地藏，游蜂何处觅幽芳。楚人大段无分别，不识离骚传里香。
﻿沁园十二咏 其三 暗香亭,金,李俊民,七言绝句,三两横斜鹤膝枝，一朝须有返魂时。试看今后黄昏月，得似西湖七字诗。
﻿沁园十二咏 其四 七贤台,金,李俊民,七言绝句,放迹山阳志尚同，至今林下仰高风。欲将人物图中看，恐遇生前李卫公。
﻿沁园十二咏 其五 漱玉池,金,李俊民,七言绝句,古人观水必观澜，一滴涓流一滴寒。放取黄陂千万顷，莫教龙口吐吞难。
﻿沁园十二咏 其六 江源亭,金,李俊民,七言绝句,羽觞到处不容停，争看中流落酒星。彼此一时修禊事，未应人物愧兰亭。
﻿沁园十二咏 其七 屏俗庵,金,李俊民,七言绝句,世上无人可立谈，眼前只有此君堪。当年借得谁家宅，疑是今来屏俗庵。
﻿沁园十二咏 其八 清晖亭,金,李俊民,七言绝句,高山森似剑铓立，流水平如罗带舒。人在水光山色里，笑渠潘阆倒骑驴。
﻿沁园十二咏 其九 富览亭,金,李俊民,七言绝句,天于万物岂私我，领略风光天不嗔。自古山阳景佳处，尽都分付与闲人。
﻿沁园十二咏 其十 桃园,金,李俊民,七言绝句,一时得意笑春风，不见春风满树空。老去惜花心尚在，为君留眼看蒸红。
﻿沁园十二咏 其十一 意在亭,金,李俊民,七言绝句,绿水古今流不尽，好山前后势相连。适来荷蒉者谁子，应笑有心哉此贤。
﻿沁园十二咏 其十二 涌珠泉,金,李俊民,七言绝句,渊底睡龙徒有颔，沙中老蚌恐无胎。疾雷惊裂苍苔地，迸出鲛人泪颗来。
﻿碧落四景 其一 横峰卧云,金,李俊民,七言绝句,蛰龙起后愿相从，便有人閒润物功。一片青山是归处，无心更逐渡溪风。
﻿碧落四景 其二 阴壑积雪,金,李俊民,七言绝句,漠漠山阴雪拥门，何时天道变寒暄。虽然不是回光地，销得阳和几许恩。
﻿碧落四景 其三 寒泉漱玉,金,李俊民,七言绝句,沥沥山泉枕畔鸣，六根先得一根清。从来只向琴中听，不识徽弦意外声。
﻿碧落四景 其四 枯松挂月,金,李俊民,七言绝句,门前老树数难推，独有栽松道者知。夜半风催山月上，政当鹤睡觉来时。
﻿集古 南游,金,李俊民,七言绝句,一片归心白羽轻，一场春梦不分明。东风二月淮阴郡，总是关山离别情。
﻿周昉内人图 其一 吹笙,金,李俊民,七言绝句,旧曲闻来似敛眉，料应只恨赏音迟。梨园传得新翻谱，著意参差竹里吹。
﻿周昉内人图 其二 汲泉,金,李俊民,七言绝句,非关古井不波澜，祗恨银瓶一掬悭。欲助长流御沟水，再教红叶到人閒。
﻿周昉内人图 其三 倦绣,金,李俊民,七言绝句,心情犹在未收时，却顾花閒影渐移。不道春来添几线，日长只与睡相宜。
﻿周昉内人图 其四 捣衣,金,李俊民,七言绝句,一夕秋风雁过声，铁衣辛苦向边城。将军不用和戎计，双杵休辞月下鸣。
﻿周昉内人图 其五 剪爪,金,李俊民,七言绝句,袖里纤纤只合存，如何春笋不嫌髡。金钗坠后无因见，藏得开元一捻痕。
﻿周昉内人图 其六 弹琴,金,李俊民,七言绝句,休言三尺是枯桐，大抵声音与政通。曾得王君意中事，便从弦上和薰风。
﻿周昉内人图 其七 学书,金,李俊民,七言绝句,数幅云笺自卷舒，试教落笔看何如。休将彤管题闲句，正要班姬续汉书。
﻿周昉内人图 其八 按乐,金,李俊民,七言绝句,倚风无力见温柔，初下喧天羯鼓楼。犹向花阴理新曲，君王不惜锦缠头。
﻿周昉内人图 其九 览镜,金,李俊民,七言绝句,不教朱粉污天真，长对菱花顾影频。但把蛾眉埽来淡，尚嫌不似虢夫人。
﻿集古 自遣,金,李俊民,七言绝句,南路蹉跎客未回，山桃野杏两三栽。逢春渐觉飘蓬苦，更向花前把一杯。
﻿襄阳咏史 其一 古堤,金,李俊民,七言绝句,一决江源水自东，长堤隐隐卧如虹。不因传得襄阳操，人世何由见禹功。
﻿襄阳咏史 其二 白沙湖,金,李俊民,七言绝句,闻道沙堤水陷时，茫茫无处觅完堤。当时禹迹依然在，以壑为邻笑白圭。
﻿襄阳咏史 其三 戍逻垦田,金,李俊民,七言绝句,屯彻南阳井井田，剑牛刀犊两功全。石城惊落吴儿胆，野宿貔貅万灶烟。
﻿襄阳咏史 其四 樊城,金,李俊民,七言绝句,暂来朱序秦还守，初入曹仁汉复攻。颠倒江山今几主，樊侯依旧袭周封。
﻿襄阳咏史 其五 汉高庙,金,李俊民,七言绝句,垓下未闻歌散楚，泽中已见哭亡秦。乾坤到底归真主，愁杀鸿门碎斗人。
﻿襄阳咏史 其六 光武庙,金,李俊民,七言绝句,海内英雄待一呼，云龙际会入东都。羯奴不识真人事，徼倖中原欲并驱。
﻿襄阳咏史 其七 楚昭王庙,金,李俊民,七言绝句,一閒茅屋暗尘埃，香火凄凉几奠杯。故国到今如传舍，后人复使后人哀。
﻿襄阳咏史 其八 宋玉宅,金,李俊民,七言绝句,离骚经里见文章，水绿山青是楚乡。往事一场巫峡梦，秋风摇落在东墙。
﻿襄阳咏史 其九 保汉公庙,金,李俊民,七言绝句,将将提兵气自扬，一朝翻为沐猴忙。得从虎口抽身去，不必雷霆怒假王。
﻿襄阳咏史 其十 酂城,金,李俊民,七言绝句,谁是兴刘第一功，我侯只合最先封。当时猎犬犹争甚，得鹿权都在指踪。
﻿襄阳咏史 其十一 三顾门,金,李俊民,七言绝句,将军命驾出门西，想见门从向日题。山下卧龙谁说破，赏音元直在檀溪。
﻿襄阳咏史 其十二 隆中,金,李俊民,七言绝句,一朝师出震关东，料敌曹吴几日功。未毕将军天下计，乾坤容易老英雄。
﻿襄阳咏史 其十三 关将军庙,金,李俊民,七言绝句,鼎足相吞势未分，谁能倾盖得将军。曹吴不是中原手，天下英雄有使君。
﻿襄阳咏史 其十四 鹿门山,金,李俊民,七言绝句,百年巢穴子孙安，十日长闻九日闲。说破姓名人不识，鹿门山是德公山。
﻿襄阳咏史 其十五 庞士元宅,金,李俊民,七言绝句,鹰自养来饥肯去，龙从卧后顾须频。到头骥足非难展，祇在当时驾驭人。
﻿襄阳咏史 其十六 徐庶宅,金,李俊民,七言绝句,谁知方寸去留初，尽把功名付葛庐。举目檀溪人不见，空传谷隐念交书。
﻿襄阳咏史 其十七 刘表祠,金,李俊民,七言绝句,天运端能卧可收，江山形势数荆州。当时若听韩嵩策，那得曹瞒享士牛。
﻿襄阳咏史 其十八 谷隐山,金,李俊民,七言绝句,衮斧留心汉晋閒，岂期谷隐避名难。一人有半随秦去，不得相离释道安。
﻿襄阳咏史 其十九 庞公祠,金,李俊民,七言绝句,踏破衡山急急回，凤林尽是漉篱材。大家了得无生著，倾出团圞话里来。
﻿襄阳咏史 其二十 凤林,金,李俊民,七言绝句,天宝诗人去却回，果曾北阙上书来。若为耆旧无新语，明主何尝弃不才。
﻿襄阳咏史 其二十一 斩蛟渚,金,李俊民,七言绝句,久愤江于投水俗，近忧泉室泣珠人。到头不是池中物，血溅惊波剑有神。
﻿襄阳咏史 其二十二 夫人城,金,李俊民,七言绝句,见说韩门素识兵，故知西北势先倾。未应有子如豚犬，何在夫人自筑城。
﻿襄阳咏史 其二十三 诫虎碑,金,李俊民,七言绝句,未除不必烦周处，欲刺何须待卞庄。入市如羊听命去，至今无害到襄阳。
﻿襄阳咏史 其二十四 杜甫故里,金,李俊民,七言绝句,不知故隐几时离，天宝年閒处处诗。过客不须寻世谱，万山山下看沈碑。
﻿襄阳咏史 其二十五 尹氏一门四阙,金,李俊民,七言绝句,萱堂犹是忘忧地，乌屋相传反哺恩。一段家风谁出自，千年鼻祖守关门。
﻿襄阳咏史 其二十六 武安君庙,金,李俊民,七言绝句,归去咸阳是老头，如何此地肯重游。分明祀典无交涉，只合英灵在杜邮。
﻿襄阳咏史 其二十七 修禊亭,金,李俊民,七言绝句,相唤相呼上巳游，国人无日不思周。近来烽火遭三月，那得闲杯逐水流。
﻿襄阳咏史 其二十八 汉阴台,金,李俊民,七言绝句,怪来赐也多言甚，笑倒忘机老汉阴。巧拙大都归一溉，宁教劳力莫劳心。
﻿襄阳咏史 其二十九 善谑驿,金,李俊民,七言绝句,皆因盂酒与豚蹄，致使他乡笑滑稽。无限驿亭来往客，独言齐赘不归齐。
﻿襄阳咏史 其三十 沧浪歌,金,李俊民,七言绝句,江上扬扬一棹波，众中清浊笑怀沙。不知歌后沧浪曲，却入骚人屈宋衙。
﻿襄阳咏史 其三十一 竞渡,金,李俊民,七言绝句,憔悴沉湘楚大夫，魂招鱼腹肯来无。至今江上渔歌在，尚问何由得渡湖。
﻿襄阳咏史 其三十二 抱玉岩,金,李俊民,七言绝句,特特来从抵鹊山，一心都在献芹閒。非关楚国真难辨，举世人皆厌等闲。
﻿襄阳咏史 其三十三 习家池,金,李俊民,七言绝句,日日山公载酒过，醒时常少醉时多。儿童拍手阑街笑，惊破沧浪一曲歌。
﻿襄阳咏史 其三十四 的颅溪,金,李俊民,七言绝句,得雨蛟龙未易图，枉劳木禺用机谟。死生毕竟谁堪托，今日才方见的颅。
﻿襄阳咏史 其三十五 作乐山,金,李俊民,七言绝句,悠悠曾不倦登临，眼底何人为赏音。白雪一歌犹掩耳，安知梁父是龙吟。
﻿襄阳咏史 其三十六 冠盖里,金,李俊民,七言绝句,道口亭前多贵游，一时来往亦风流。若能共画安刘计，岂独英雄记里收。
﻿襄阳咏史 其三十七 呼鹰台,金,李俊民,七言绝句,英豪并起望人才，底事将军谩筑台。倘使曹公肉能饱，如何唤得野鹰来。
﻿襄阳咏史 其三十八 仲宣井,金,李俊民,七言绝句,试看汲古几何深，犹有馀波慰渴心。谁把石栏移便坐，并邻又得一繁钦。
﻿襄阳咏史 其三十九 兹楼,金,李俊民,七言绝句,见说襄阳有古风，可怜耆旧老无功。当年汉主龙兴地，尽在登楼四望中。
﻿襄阳咏史 其四十 堕泪碑,金,李俊民,七言绝句,愤深藉馆年年祭，痛切夷陵岁岁祠。不见征南遗爱地，至今泪堕岘山碑。
﻿襄阳咏史 其四十一 沈碑,金,李俊民,七言绝句,中原人物老书生，塞破乾坤万古名。俗子不知碑尚在，一朝南渡愧荒伧。
﻿襄阳咏史 其四十二 晋柏,金,李俊民,七言绝句,亭亭霜干上参天，色黛皮苍老更坚。当日不知谁手植，到今人与树千年。
﻿襄阳咏史 其四十三 文选楼,金,李俊民,七言绝句,朝朝暮暮蠹书鱼，选尽人閒得意书。常恐不能精此理，祗缘老杜近楼居。
﻿襄阳咏史 其四十四 解佩渚,金,李俊民,七言绝句,相遇江皋事颇奇，一双佩解去还遗。未能南国无游女，咏取周人汉广诗。
﻿襄阳咏史 其四十五 弄珠滩,金,李俊民,七言绝句,江沙一日蚌胎虚，游女争誇掌上珠。美化不将风俗禁，他年恐作媚川都。
﻿襄阳咏史 其四十六 金沙泉,金,李俊民,七言绝句,何处山泉味最佳，从来独说有金沙。楚人遍地宜城酒，莫著淄渑诳易牙。
﻿襄阳咏史 其四十七 涌月亭,金,李俊民,七言绝句,徘徊亭上晚相宜，月与高人本有期。不比寻常三五夜，十分圆后是来时。
﻿集古 雨后出郊,金,李俊民,七言绝句,柳塘烟起日西斜，马踏春泥半是花。何处最伤游客思，绿阴相閒两三家。
﻿集古 寒食,金,李俊民,七言绝句,闲身行止属年华，故国春归未有涯。一树梨花一溪月，不知墙外是谁家。
﻿集古 寒食席次,金,李俊民,七言绝句,鞦韆打困解罗裙，把酒相看日又曛。处士不知巫峡梦，春来犹见伴行云。
﻿集古 郭外,金,李俊民,七言绝句,寒食悲看郭外春，数声鸦噪日将曛。山中旧宅无人住，一树繁花傍古坟。
﻿集古 小桃,金,李俊民,七言绝句,桃花依旧笑春风，怅望无人此醉同。应是梦中飞作蝶，树头树底觅残红。
﻿集古 看花,金,李俊民,七言绝句,两岸山花似雪开，开时莫放艳阳回。明朝携酒犹堪赏，雨涨春流隔往来。
﻿集古 感花,金,李俊民,七言绝句,无人不道看花回，犹忆红螺一两杯。曾是管弦同醉伴，来时欢笑去时哀。
﻿集古 暮春,金,李俊民,七言绝句,一年春色负归期，绿叶成阴子满枝。公子王孙莫来好，如今不似洛阳时。
﻿集古 遗兴,金,李俊民,七言绝句,读彻闲书弄水回，绿杨移傍小庭栽。闭门尽日无人到，便有春光四面来。
﻿集古 其一 惜花,金,李俊民,七言绝句,花树流莺日过迟，少年争惜最红枝。何人尽得天生态，为报东风且莫吹。
﻿集古 其二 惜花,金,李俊民,七言绝句,绣轭香鞯夜不归，看花只恐看来迟。今朝几许风吹落，多在青苔少在枝。
﻿集古 下楼,金,李俊民,七言绝句,绣帘珠户未曾开，却向春风领恨回。行到中庭数花朵，遥闻语笑自空来。
﻿集古 其一 送春,金,李俊民,七言绝句,可怜寥落送春心，负郭依山一径深。燕子不归花著雨，小溪犹忆去年寻。
﻿集古 其二 送春,金,李俊民,七言绝句,二月已破三月来，常嗟物候暗相催。几时心绪浑无事，终日传杯不放杯。
﻿集古 招饮,金,李俊民,七言绝句,当时朝士已无多，故里心期柰别何。不用凭栏苦回首，且来花里听笙歌。
﻿集古 春感,金,李俊民,七言绝句,岁岁无如老去何，东城南陌强经过。不知谁唱归春曲，断得人肠不在多。
﻿集古 春怨,金,李俊民,七言绝句,已恨东风不展眉，落花惆怅满尘衣。与君试向江边觅，嬴得悽凉索漠归。
﻿集古 约同归,金,李俊民,七言绝句,故国烟花想已残，浮生各自系悲欢。青山一道同云雨，步步相携不觉难。
﻿集古 江村,金,李俊民,七言绝句,夜添山雨作江声，绿暗红藏江上村。何处人閒似仙境，寥寥一犬吠桃源。
﻿集古 送客之江陵,金,李俊民,七言绝句,独上江楼思渺然，故人去后绝朱弦。西南一望和云水，入郭登桥出郭船。
﻿集古 秋怀,金,李俊民,七言绝句,八月霜飞柳遍黄，鸟鸣山馆客思乡。十年马足知多少，地角天涯不是长。
﻿集古 洛中,金,李俊民,七言绝句,洛阳犹自有残春，水北原南草色新。山酒一卮歌一曲，不能回避看花尘。
﻿集古 其一 赠别,金,李俊民,七言绝句,萧萧落叶送残秋，楼上黄昏欲望休。满目暮云风捲尽，亭亭孤月照行舟。
﻿集古 其二 赠别,金,李俊民,七言绝句,洞庭风软荻花秋，客散江亭雨未休。南去北来人自老，此中离恨两难收。
﻿集古 洛中感旧,金,李俊民,七言绝句,千里江山一梦回，悔缘名利入尘埃。年光到处皆堪赏，谁与愁眉唱一杯。
﻿集古 席上,金,李俊民,七言绝句,春风寂寞旆旌回，两度天涯地角来。重到笙歌分散地，与人头上拂尘埃。
﻿集古 忆昔,金,李俊民,七言绝句,忆昔争游曲水滨，当轩下马入锦茵。如今不似时平日，风起杨花愁杀人。
﻿集古 送客之荆南,金,李俊民,七言绝句,千山红树万山云，山鸟江枫得雨新。我自飘零是羁旅，不堪仍送故乡人。
﻿集古 南征,金,李俊民,七言绝句,两行旌旆接扬州，烽火城西百尺楼。九姓如今尽臣妾，青天犹列旧旄头。
﻿集古 感征夫家,金,李俊民,七言绝句,臂上彫弓百战勋，居延城外又移军。不知万里沙场苦，犹自笙歌彻晓闻。
﻿集古 从军,金,李俊民,七言绝句,万里还乡未到乡，受降城外月如霜。谁家营里吹羌笛，不是愁人也断肠。
﻿集古 其一 老将,金,李俊民,七言绝句,蓬根吹断雁南翔，晓鼓钟中两鬓霜。独倚关亭还把酒，不堪秋气入金疮。
﻿集古 其二 老将,金,李俊民,七言绝句,怜君一见一悲歌，破虏曾轻马伏波。今日宝刀无杀气，太平功业在山河。
﻿集古 其三 老将,金,李俊民,七言绝句,门前不改旧山河，泪落灯前一曲歌。更把玉鞭云外指，只缘君处受恩多。
﻿集古 闻角,金,李俊民,七言绝句,铁马狐裘出汉营，瘴云深处守孤城。无端遇著场心事，鸣轧江楼角一声。
﻿集古 闻笛,金,李俊民,七言绝句,山头烽火水边营，祇有牛羊与马群。羌笛何须怨杨柳，忍教呜咽夜长闻。
﻿集古 汉女,金,李俊民,七言绝句,大边物色更无春，碧玉芳年事冠军。人世死前惟有别，阳台去作不归云。
﻿集古 有别,金,李俊民,七言绝句,长对春风裛泪痕，殷红马上石榴裙。无端更唱关山曲，哀怨教人不忍闻。
﻿集古 怨别,金,李俊民,七言绝句,书来未报几时还，终日昏昏醉梦閒。别易会难长自叹，不堪重过望夫山。
﻿集古 寄远,金,李俊民,七言绝句,桃李年年上国新，单于鼓角隔山闻。一行书信千行泪，不是思君是恨君。
﻿集古 代送别,金,李俊民,七言绝句,陇上流泉陇下分，目随征雁过寒云。人生适意无南北，莫向阳台梦使君。
﻿集古 其一 恨别,金,李俊民,七言绝句,悽悽长是别离情，冰簟银床梦不成。昨夜秋风今夜雨，篝灯愁泣到天明。
﻿集古 其二 恨别,金,李俊民,七言绝句,君问归期未有期，迩来中酒起常迟。山长水远无消息□□，指点庭花又过时。
﻿集古 悼征妇,金,李俊民,七言绝句,万里行人尚未还，百年多在别离閒。当时惊觉高唐梦，为雨为云过别山。
﻿集古 其一 感旧,金,李俊民,七言绝句,流莺惊起不成栖，入到繁华梦觉时。人面只今何处在，魏公怀旧嫁文姬。
﻿集古 其二 感旧,金,李俊民,七言绝句,碧栏干外绣帘垂，曾识云仙至小时。见我佯羞频点影，满头犹自插花枝。
﻿集古 其三 感旧,金,李俊民,七言绝句,九陌初晴处处春，日高深院断无人。尊前花下长相见，宋玉东家是旧邻。
﻿集古 春夜,金,李俊民,七言绝句,春风二月落花时，忆得前年君寄诗。共道人家惆怅事，向灯弯尽一双眉。
﻿集古 睡起,金,李俊民,七言绝句,万转千回懒下床，不辞鶗鴂妒年芳。酷怜一觉平明睡，枕破施朱隔宿妆。
﻿集古 无睡,金,李俊民,七言绝句,江南江北望烟波，颦黛低红别怨多。尽日伤心人不见，卧来无睡欲如何。
﻿集古 谩书,金,李俊民,七言绝句,已共红尘迹渐疏，画檐愁见燕归初。无端有寄闲消息，肠断萧娘一纸书。
﻿集古 秋夜,金,李俊民,七言绝句,掷却风光忆少年，多生信有短因缘。欲知此恨无穷处，星落银河月半天。
﻿集古 有感,金,李俊民,七言绝句,风轻帘幕燕争飞，到处烟花恨别离。倚柱寻思倍惆怅，映人匀却泪胭脂。
﻿集古 其一 寄情,金,李俊民,七言绝句,年光空感疾如流，同向春风各自愁。有境牵怀人不会，落花深处指青楼。
﻿集古 其二 寄情,金,李俊民,七言绝句,曾留宋玉旧衣裳，云雨巫山枉断肠。不为傍人羞不起，夜来新惹桂枝香。
﻿集古 其三 寄情,金,李俊民,七言绝句,寂寥满地落花红，独倚栏干花露中。征客未来音信断，年年回首泣春风。
﻿集古 戏荅,金,李俊民,七言绝句,公子王孙逐后尘，近来方解惜青春。春心不惬空归去，长伴吹萧别有人。
﻿集古 听歌,金,李俊民,七言绝句,清歌空得隔花闻，寂寞堂前日又曛。共待夜深听一曲，女儿弦管弄参军。
﻿集古 其一 戏遣,金,李俊民,七言绝句,雨散云收一饷閒，不知何处入空山。慇勤好取襄王意，下蔡城危莫破颜。
﻿集古 其二 戏遣,金,李俊民,七言绝句,枉破阳城十万家，门前初下七香车。自缘今日人心别，隔坐刚抛豆蔻花。
﻿集古 寄怀,金,李俊民,七言绝句,愁云漠漠草离离，去国还家一望时。几度相思不相见，雪中梅下与谁期。
﻿集古 其一 偶见,金,李俊民,七言绝句,莫愁还自有愁时，眉敛春山知为谁。含泪向人羞不语，芙蓉头上绾青丝。
﻿集古 其二 偶见,金,李俊民,七言绝句,满身花影倩人扶，清润潘郎玉不如。毕竟多情何处好，庾楼明月堕云初。
﻿集古 其三 偶见,金,李俊民,七言绝句,云髻朝来不欲梳，娉娉袅袅十三馀。分明记得曾行处，看遍花枝尽不如。
﻿集古 秋怨,金,李俊民,七言绝句,且将团扇暂徘徊，泪滴闲阶长绿苔。春色似怜歌舞地，不论时节遣花开。
﻿集古 悲故宫人,金,李俊民,七言绝句,云惨烟愁苑路斜，宫莺衔出上阳花。朱铅滴尽无心语，生死深恩不到家。
﻿集古 怀古,金,李俊民,七言绝句,暮云宫阙古今情，芳草长含玉辇尘。春意自知无主惜，落花犹似堕楼人。
﻿集古 旧游,金,李俊民,七言绝句,山南山北雨濛濛，十载长安似梦中。今日独来张乐地，故人坟树五秋风。
﻿集古 关中,金,李俊民,七言绝句,岳北秋空渭北川，一村桑柘一村烟。行人莫讶频回首，记得春深欲种田。
﻿集古 过梅溪旧居,金,李俊民,七言绝句,远到音书转寂寥，青山隐隐水迢迢。村园门巷多相似，花落梅溪雪未消。
﻿集古 登山阳郡楼,金,李俊民,七言绝句,将军一去泣空营，槐柳萧疏绕郡城。试上高楼望春色，落花流水叹浮生。
﻿集古 王公楼上会饮,金,李俊民,七言绝句,诗酒能消一半春，紫微才调复知兵。黄河九曲今归汉，独上高楼故国情。
﻿集古 送客之南宫,金,李俊民,七言绝句,萧萧风竹夜窗寒，书剑催人不暂闲。对酒已成千里客，断肠声里唱阳关。
﻿集古 荅筹堂,金,李俊民,七言绝句,一夕秋风白发生，相思迢递隔重城。前欢往恨分明在，嬴得青楼薄倖名。
﻿集古 夜集,金,李俊民,七言绝句,金凤罗衣湿麝薰，装成掩泣欲行云。傍人未必知心事，一曲狂歌酒百分。
﻿集古 戏书,金,李俊民,七言绝句,春风何处有佳期，花满西园月满池。料得也应怜宋玉，东邻墙短不曾窥。
﻿集古 重九,金,李俊民,七言绝句,事去人亡迹自留，白云犹似汉时秋。如今暂寄尊前笑，明日黄花蝶也愁。
﻿集古 十日遣兴,金,李俊民,七言绝句,露叶如啼欲恨谁，晓庭空绕折残枝。芳尊有酒无人共，卧看南山改旧诗。
﻿集古 古城,金,李俊民,七言绝句,东风渐急夕阳斜，马上怀中尽落花。肠断入城芳草路，孤烟起处是人家。
﻿集古 送行,金,李俊民,七言绝句,天涯方叹异乡身，云别青山马踏尘。欲问孤鸿向何处，依依还似北归人。
﻿集古 宫柳,金,李俊民,七言绝句,寒食东风御柳斜，轻盈袅娜占年华。试看三月春残后，不见人烟空见花。
﻿集古 对花,金,李俊民,七言绝句,尽是刘郎去后栽，为谁零落为谁开。风流才子多春思，半醉闲吟独自来。
﻿集古 宿横望,金,李俊民,七言绝句,远上寒山石径斜，月临荒戍起啼鸦。故乡今夜思千里，每到花时不在家。
﻿集古 妓为尼,金,李俊民,七言绝句,无地无媒只一身，蛾眉画出月争新。春来削发芙蓉寺，从此萧郎是路人。
﻿集古 新居,金,李俊民,七言绝句,每忆云山养短才，蓬门今始为君开。落花寂寂黄昏雨，依旧去年双燕来。
﻿集古 寒食野外,金,李俊民,七言绝句,浮云飞尽日西颓，莫向花前泣酒杯。独上郊原人不见，野风吹起纸钱灰。
﻿集古 赠别,金,李俊民,七言绝句,绿柳才黄半未匀，灞桥攀折一何频。相逢且莫推辞酒，明日忽为千里人。
﻿集古 柳,金,李俊民,七言绝句,还到春时别恨生，渭城朝雨裛轻尘。自家飞絮犹无定，不解迎人只送人。
﻿集古 惜春,金,李俊民,七言绝句,自有林亭不得闲，长安豪贵惜春残。晚来风起花如雪，为问无情岁月看。
﻿集古 春望,金,李俊民,七言绝句,半似羞人半忍寒，风和时拂玉栏干。门前不见归轩迹，强把花枝冷笑看。
﻿集古 寒食夜雨,金,李俊民,七言绝句,风景依稀似去年，鸟啼花发柳含烟。夜深斜搭鞦韆索，独向檐床看雨眠。
﻿集古 早行,金,李俊民,七言绝句,一声歌尽各东西，花外烟濛月渐低。马上政吟归去好，山山树里鹧鸪啼。
﻿集古 过友人别墅,金,李俊民,七言绝句,少游京洛共红尘，依旧琼林照映人。且向白云求一醉，麻衣草坐亦终身。
﻿集古 隐居,金,李俊民,七言绝句,此去秦关路几多，中原无鹿海无波。荷蓑不是人閒事，造物小儿如子何。
﻿集古 访隐者不遇,金,李俊民,七言绝句,忽闻春尽强登山，却笑孤云未是闲。惆怅仙翁何处去，寻真不见又空还。
﻿集古 其一 不遇,金,李俊民,七言绝句,来往风尘共白头，谁人肯向死前休。直教桂子落坟上，富贵何尝润髑髅。
﻿集古 其二 不遇,金,李俊民,七言绝句,岂有文章动圣君，欲将书剑学从军。平生名利关身者，执戟官资笑子云。
﻿集古 怀韩居士,金,李俊民,七言绝句,乌巾年少归何处，陵谷依然世自移。上天下地鹤一只，还在人閒人不知。
﻿集古 古道人,金,李俊民,七言绝句,鹤骨飘飘紫府仙，香风引到大罗天。无人寂寂春山路，洞在清溪何处边。
﻿集古 游仙,金,李俊民,七言绝句,雾为襟袖玉为冠，委佩低簪彩仗閒。上界真人足官府，不如归去旧青山。
﻿集古 李道者,金,李俊民,七言绝句,麻衣年少雪为颜，闻说经旬不启关。弄玉已归萧史去，洞门深锁碧窗寒。
﻿集古 女仙台,金,李俊民,七言绝句,上清真子玉童颜，石座苔花自古班。云雨今归何处去，受人祭享占人山。
﻿集古 听琴,金,李俊民,七言绝句,蝉鬓慵梳倚帐门，抱琴花夜不胜春。不应更学文君去，拟作梁园坐右人。
﻿集古 其一 仙庙,金,李俊民,七言绝句,桂泠松香十里閒，水晶如意玉连环。年年笑伴皆归去，门对寒流雪满山。
﻿集古 其二 仙庙,金,李俊民,七言绝句,殿台浑不似人寰，花态娇羞月思闲。高坐寂寥尘漠漠，秋风落叶满空山。
﻿集古 重九日,金,李俊民,七言绝句,二十馀年别帝京，可能朝市污高情。秋光何处堪消日，漫绕东篱嗅落英。
﻿集古 九日戏幕宾,金,李俊民,七言绝句,一任斜阳送客愁，边鸿不到水南流。自从身逐征西府，破帽多情却恋头。
﻿集古 晚菊,金,李俊民,七言绝句,白露寒花自绕篱，从他桃李笑开迟。一年秋色吟中过，门外重阳过不知。
﻿集古 十日对菊,金,李俊民,七言绝句,篱菊香寒晚吹笙，可怜荣落在朝昏。浮生也共花无别，不受阳和一点恩。
﻿集古 梅,金,李俊民,七言绝句,我今移尔满庭栽，不向东风怨未开。回首看花花欲尽，北人初识越人梅。
﻿集古 落梅,金,李俊民,七言绝句,每到花时把酒杯，暮天何处笛声哀。纵然一夜风吹去，不恨彫零却恨开。
﻿集古 塞上,金,李俊民,七言绝句,古沟芳草起寒云，断续鸿声到晓闻。万里江山今不闭，死生同恨旧将军。
﻿集古 登楼,金,李俊民,七言绝句,东池送客醉年华，独倚危楼四望赊。日暮鸟啼人散尽，轻风细雨落残花。
﻿集古 花期不赴,金,李俊民,七言绝句,云泥岂合得相亲，还把闲吟慰病身。一种是春长富贵，有愁人有不愁人。
﻿集古 醉眠,金,李俊民,七言绝句,糁径杨花铺白毡，日西铺在古苔边。满山明月东风夜，留与游人一醉眠。
﻿集古 山中偶得,金,李俊民,七言绝句,弃掷功名脱屣閒，东风吹雨过青山。行人莫话金章贵，久许孤云作往还。
﻿集古 夜饮,金,李俊民,七言绝句,虚榻吟窗更待谁，酒无多少醉为期。明朝骑马摇鞭去，会有求闲不得时。
﻿寄赵庭干二首 其一 ,金,李俊民,七言绝句,试将小录问同年，风采依稀坠目前。三十一人今鬼录，与君虽在各华颠。
﻿寄赵庭干二首 其二 ,金,李俊民,七言绝句,君还携幼去幽燕，我向荒山学种田。千里暮鸿行断处，碧云容易作愁天。
﻿留别,金,李俊民,七言绝句,耳畔频频杜宇声，马头山色翠相迎。一杯不尽留连意，送客风来便好行。
﻿成之夜谈省庭新事,金,李俊民,古风,伟哉青云器，底蕴莫能见。开口论利害，坐客服雄辩。汪汪江海量，气不许黄宪。从来布衣愿，一掷轻百万。投瓜必报琼，岂望在焚券。虽承雨露恩，慷慨辄自献。与其便于已，孰若于国便。盖尝推此心，天下欲兼善。儒家惟有孟，日夜讲不倦。傥以利为利，请看货殖传。
﻿复和,金,李俊民,古风,驱驰戎马閒，太平不复见。往往谈隽永，宁许齐士辩。有田宜早归，夺恐遭窦宪。再三欲买邻，愧我无千万。难倩沽酒奴，待立便了券。筹堂天下士，风度迈羲献。别后曳裾人，造门恨无便。握手再相逢，虚左待益善。平生身口累，老大折腰倦。莫讶陶先生，自作五柳传。
﻿镇山堂,金,李俊民,古风,峥嵘屋下城，突兀城上屋。初看颇惊眼，再见堪捧腹。能无鬼神笑，可柰疮痍俗。不哀梁閒叟，欲竭南山木。
﻿嵇康淬剑石,金,李俊民,古风,寻常论养生，未得养生说。拟从林下游，一书交尽绝。既无当世志，安用三尺铁。频频石上磨，神光浸秋月。可怜粗疏甚，自谋何太拙。危弦发哀弹，幽愤终莫泄。死留身后名，有愧侍中血。
﻿樊哙戏石,金,李俊民,古风,丈夫气慷慨，隐迹在东市。或逢逐鹿人，乃弃屠狗事。壮哉鼓刀勇，旁若舞剑地。遂摧拔山力，自叹时不利。至今空山石，传是将军戏。能兴卯金运，颇与黄石类。不期两都后，复有三国志。过客对春风，徒洒山阳泪。
﻿寄筹堂,金,李俊民,古风,老为人所怜，贫恨友独寡。等闲门外车，尽入宰肉社。欲随射虎将，争柰无匹马。安得化为云，四方逐东野。大庇天下士，拟作万閒厦。顾我盖头茅，宁肯助一把。非无问舍心，或恐卧床下。纵有愿留人，有馆不能假。还因索居久，往往罪商也。须待舍馆定，然后见长者。
﻿毛晋卿肖山堂,金,李俊民,古风,悠然林下客，世事颇能料。闲中意自适，身外名肯钓。卜居山之阳，初为识者笑。势将陵岱华，气欲吞嵩少。方寻愿谷归，稍近孙台啸。微茫数烟岫，巉绝对云峤。为我增双明，未必在远眺。始虽如直友，久乃得心照。恐随有力去，或被移文诮。己见成膏肓，百计莫可疗。一时烟霞语，慎勿骇廊庙。咄哉肖山堂，所以警不肖。
﻿庙学落成,金,李俊民,古风,斯文天末器，吾道有时厄。方嗟凤兮衰，遽叹麟也获。继遭秦焚书，又被鲁坏宅。迩来天下事，多自马上得。不修下车礼，不献在泮馘。不授羽林经，不讲博士席。旁若没字碑，肯见一逢掖。偶因长乐老，尽挟兔园册。及见中选人，始知为学益。学者如牛毛，自古数濩泽。连年取青紫，易于地芥拾。争将逸驾攀，遂向塞路辟。挥之无倚门，从者皆入室。肃肃俎豆风，洋洋弦歌邑。几时复论秀，四海望偃伯。术能向者谁，世无秋风客。
﻿德老栽花成竹,金,李俊民,古风,物性随所移，岁晚气自变。失却本来身，还于身外见。寻参玉版禅，如对菩萨面。丛林一花祖，派入香严传。
﻿刘汉臣堂甫北归,金,李俊民,古风,哀哉同队鱼，尽在枯池里。纵免鼎中烹，将见渴欲死。造物何不仁，岂独困二子。我虽江湖心，恨无斗升水。
﻿母应之饷黍,金,李俊民,古风,忆昔周室衰，周人咏黍离。君今饷我黍，为赋黍离诗。厥初蓺黍时，饭牛使牛肥。八月黍未穫，胡儿驱牛归。胡儿不满欲，我民还买犊。今秋犊未大，又被胡儿逐。胡儿皆饱肉，我民食不足。食不足，尚可鬻子输官粟。
﻿游碧落,金,李俊民,古风,浮云翳炎景，长夏惬幽事。相陪林下友，共造金碧地。清流漱寒玉，老树耸苍翠。何人开山祖，妙处发天秘。悠悠岁月深，剥落磨崖字。遨头兴不浅，有酒留客醉。幽鸟背人飞，不惯闻鼓吹。抵暮出山门，溪风送归骑。
﻿史遂良索诗,金,李俊民,古风,立身有道邦，谁似直哉史。流传百世后，各各异行止。许史有何厚，在汉势如彼。安史有何薄，在唐乱如此。人之贤与愚，皆为类所使。近从侪辈中，偶得一狂士。未能通一经，谓可拾青紫。时时出俚句，技痒不自己。只恐落调歌，难入知音耳。纵横言世事，不顾剌舌耻。焉知阮嗣宗，口不挂臧否。年高鬓如雪，乡曲所不齿。试与阿戎谈，咄哉犁之子。
﻿留别李巽之,金,李俊民,古风,嗟嗟平生交，所恨不耐久。几年戎马间，太半正丘首。忆初识君面，同门皆小友。倏忽五十春，相见成老叟。淹淹泉下人，树拱骨已朽。崎岖见在身，何幸得此寿。感慨岁云晚，哀泪迸林薮。古今均一梦，万事付杯酒。
﻿司谏许道真徵复图,金,李俊民,古风,君不见退休绿野平淮相，灵台不许丹青状。又不见五湖归去鸱夷桨，越人争铸黄金像。功成身退天之道，道直天怜去官早。盐梅须借筑岩人，羽翼重来采芝老。袖中谏草力回天，害除利兴车载悬。何忧不识荆州面，图画如今处处传。
﻿郭显道美人图,金,李俊民,古风,君不见昭阳殿里蓬莱人，终惹渔阳胡马尘。又不见吴宫夜夜乌栖曲，竟使姑苏走麋鹿。移人大抵物之尤，丧乱未免天公愁。虽然丹青不解语，冷眼指作乡温柔。试问人閒何处有，画师恐是倾国手。却怜当日毛延寿，故写巫山女粗丑。
﻿宣差射虎,金,李俊民,古风,北原风劲霜草枯，草閒出没藏于菟。眈眈来此被谁驱，不防邂逅冯妇车。将军胆气勇有馀，手中笑撚金仆姑。等闲如射兔与狐，两眼错莫精光无。深山大泽失所居，或撩汝头编汝须。可怜肉食无远图，伎俩不及黔之驴。
﻿群鼠为耗而猫不捕,金,李俊民,古风,欺人鼠辈争出头，夜行如市昼不休。渴时欲竭满河饮，饥后共觅太仓偷。有时凭社窃所贵，亦为忌器不忍投。某氏终贻子神祸，祐甫恨不猫职修。受畜于人要除害，祭有八蜡礼颇优。近怜衔蝉在我侧，何故肉食无远谋。眈眈雄相猛于虎，不肯捕捉分人忧。纵令同乳不同气，一旦反目恩为雠。君不见唐家拔宅鸡犬上升去，彼鼠独堕天不收。
﻿埽晴妇,金,李俊民,古风,卷袖褰裳手持帚，挂向阴空便摇手。前推后却不辞劳，欲动不动谁掣肘。偶人相对木与土，神女但誇朝复暮。龙公不作本分事，中閒多少闲云雨。见说周人忧旱母，宁知东海无冤妇。慇勤更倩封家姨，一时断送龙回首。
﻿雨雹,金,李俊民,古风,云龙失守元气乖，隐隐愁听狂车雷。须臾飘骤不成雨，一天风雹从何来。交横散落星石陨，纷霍迸击冰山摧。坳平忽讶坑谷满，垤起俄作丘陵堆。惊忙飞走残夭夭，斲器枝叶枯根荄。穿窗入户弹相射，填街溢巷把莫推。恢恢难补天网漏，凛凛欲压坤轴颓。一方生理遭殄瘁，造物不恤空自哀。是时仲夏行冬令，谁把四序颠倒催。虽有舜弦愠不解，孰谓邹律春能回。阳虽位降乾道在，一阴才进力可排。履霜之渐此其始，司寒挟党结祸胎。春秋大小百馀国，独向鲁地三为灾。世间万事岂不见，那用区区书观台。我思天变岂徒尔，以象告人当自裁。
﻿鼎斋,金,李俊民,古风,茂陵千载文园客，流传耳孙犹病渴。引饮自嫌江海窄，家无曲藭柰腹疾。水帝之魂成水厄，女丁妇壬不相得。始图一溉滋汤旱，卒见九河归禹画。尝闻秋夫曾疗鬼，大胜扁鹊能起虢。君不见上医可医国，异哉鼎斋堪鼎食。
﻿姚子昂画马,金,李俊民,古风,雄姿卓立开天骨，腾踏万里如神速。可怜不遇九方皋，空使时人指为鹿。自从大奴守天育，无由更骋追风足。中原一战收乾坤，白发将军髀生肉。
﻿苴履,金,李俊民,古风,待诏门前东郭趾，蓝关路上仙人迹。雪花纷披盖地白，东家不借借不得。虽然近市屦亦无，以故为新即有馀。同行留我木上座，铺过仰渠金十奴。一生能著屐几两，用心犹在阮孚上。不须更觅下邳侯，山林此计成长往。
﻿儿辈剡木作匙,金,李俊民,古风,一震之威乃如此，坐閒或失将军匕。不能便染公子指，有意欲割昆奴耳。小儿造物穷物理，斗柄之揭如其尾。虽然剑头有炊米，有愁遇著捩手鬼。
﻿闻蔡州破,金,李俊民,古风,不周力摧天柱折，阴山怨彻青冢骨。方将一掷赌乾坤，谁谓四面无日月。石马汗滴昭陵血，铜人泪泣秋风客。君不见周家美化八百年，遗恨黍离诗一篇。
﻿筹堂寻梅,金,李俊民,古风,萧疏篱落谁家圃，寻芳信逐游蜂去。眼前荆棘少人行，马蹄直到香来处。怕愁贪睡独开迟，瘦损春寒鹤膝枝。可是东君苦留客，斜风细雨不堪诗。
﻿暴雨,金,李俊民,古风,疾雷破山云暗天，雨脚不断如麻悬。淋浪一室无乾处，何异露坐乘漏船。鼠牙便是溃堤蚁，墙有百道飞来泉。狂客岂因狂药使，眼花如落井底眠。采石江头弄明月，一夕去作骑鲸仙。我虽忘我亦可怜，但恐不免蛟龙涎。苦无根源笑潢潦，可能朝宗东注觅海道。君不见耒阳禹力所不到，至今难寻杜陵老。
﻿綵楼,金,李俊民,古风,层层华构高且崇，万綵纠结填青红。何人下手夺天巧，都入意匠经营中。书契以来未省见，异事惊倒百岁翁。郢斤般斧莫敢近，却立屏息惭无功。寒窗戛戛鸣机妇，积年杼柚一日空。山川谓可锦绣裹，尘土尽皆罗绮封。前者攀辕后者挽，奔车径欲趋灵宫。三年送迎礼虽旧，人事不与天时同。方当炎属行夏令，权势大抵归祝融。神之与人无厚薄，盖以至诚能感通。豚蹄豆酒道傍祝，所获神赐亦已丰。闾阎疾苦还知否，我为大夫歌大东。
﻿和秦彦容韵 其一 ,金,李俊民,古风,养贤列鼎手自烹，燮调元化和如羹。马蹄一蹙燕地裂，毡裘尚拂阴山雪。将军表请愿出师，壮士挥戈惟恐迟。武成才试二三策，黍离已见闵周诗。纵横门外豺狼路，我老此身无著处。君不见平淮十万兵，犹向襄阳守朱序。
﻿和秦彦容韵 其二 ,金,李俊民,古风,君不见子幼自劳羔日烹，何如命驾季鹰吴中煮莼羹。又不见姜侯设鲙凿冰裂，何如徒步拾遗长镵黄独雪。幸遇南来董鍊师，说似壶天日月迟。谪仙之游乃非谪，长安市上斗酒百篇诗。蒲轮休指商山路，得到白云采芝处。诸生待揖隆准翁，马上未遑事庠序。
﻿和秦彦容韵 其三 ,金,李俊民,古风,猎犬已为兔死烹，犹向汉俎分杯羹。脚靴手板冻欲裂，尚立唐阶没膝雪。三寸舌为帝者师，终比赤松见事迟。相看一笑在目击，何用左思招隐诗。出门便是天坛路，云閒指点巢仙处。不辞杖屦从子游，王者之后养老在西序。
﻿和秦彦容韵 其四 ,金,李俊民,古风,谷因辟后厌鼎烹，那在丘嫂轑釜羹。冠未挂前已先裂，一簪却上山头雪。我虽无师心我师，速修何恨下手迟。论中自得养生理，笔底尽是游仙诗。休向回车问前路，终须有个安排处。晴窗点检白云篇，不知谁为作者序。
﻿和秦彦容韵 其五 ,金,李俊民,古风,不嫌瓠叶日犹烹，不羡公子染指争鼋羹。不把荷衣等闲裂，不羡曹人共服麻如雪。爱身肯似贱场师，凡骨只愁轻举迟。北山未出移休勒，东老虽贫乐有诗。望中云海蓬莱路，谁道乐天无归处。一千年鹤再来时，行雁难将弟兄序。
﻿上九里谷与济之君祥仲宽李德方朱寿之姚子昂,金,李俊民,古风,太行巍巍形势尊，造物设险雄中原。巨灵一朝擘石裂，连峰忽断开山门。侵云直上几千尺，挂壁一径愁攀援。十步回头五步坐，慄慄汗出如浆翻。清风掖至最高顶，下视寰海尘埃昏。天坛咫尺若有待，顾我不往惭食言。世间好处岂不爱，脚力虽尽心常存。为君试写远游兴，夜半月出清吟魂。
﻿剥莲蓬,金,李俊民,古风,相将去采秋江莲，青房戢戢实且圆。倒靫收菂亦可喜，春笋未剥空流涎。玉井有花开十丈，至今依旧藕如船。试索绿茎不寻藕，与谁共此从巢仙。
﻿辽漆水郡王降虎,金,李俊民,古风,秋风渐高秋草衰，空山校猎千骑围。突然有物势□猛，万里侯相食肉肥。横行妥尾不畏逐，挟□似有百步威。当时扈从懦于鼠，虽欲下车人其非。将军一奋跃身出，气雄志勇捷若飞。攘臂搏虎虎负去，须臾□皮擒虎归。北方锐儿皆好武，无愧疋马及短衣。声名赫赫耀前古，却笑冯妇胆力微。胙田命氏报恩异，至今漆水生光辉。君不见射石李广一箭亦可喜，死不封侯知者希。
﻿遗善堂,金,李俊民,古风,君不见遗子韦侯只一经，相门出相那在金满籯。又不见燕山教子以义方，灵椿老去五枝丹桂芳。破散钱堆一百屋，紫微不愿有子如窟郎。陷为天下轻薄子，伏波不愿有子学季良。身前身后事茫茫，我恤我躬犹未遑。长把贤愚挂怀抱，请看积善之家遗善堂。
﻿赠出家张翔卿,金,李俊民,古风,大袖斜襟粗布袍，髻丫撑似弥明高。滑稽自谓世可玩，清净不守形徒劳。百年光景已强半，容易便把青春抛。欲向蓬壶寻福地，柰何龙伯钓后负山无海鳌。欲驾天风朝帝阙，柰何巫阳去后九虎守关牢。养生未获一溉力，那忍遽绝平生交。但令造物哀正直，岂肯屈曲从仙巢。留侯学道欲轻举，尚且强食扶金刀。安期当年本策士，意气直谒扛鼎豪。平地作仙亦不恶，或恐上界官府名难逃。君不见醉吟居士不归海上山，又不见昌黎先生屈曲自世閒。况非出尘风骨羽化难，夜叉白日守天关。黄庭正恐坐误读，铁锁纵垂那可攀。我笑学仙王屋著道冠，只待河南李侯脱去然后还。
﻿筹堂燕,金,李俊民,古风,阴阴池馆落花泥，出入通家独见知。曾遭江上淘河吓，又被巢边野雀欺。且欺且吓亦不恶，柰有鼠辈窥其儿。儿方在卵卵何危，哀鸣若诉奚胜悲。主人能得腹中事，百计护持彼毒无所施。羽毛养就刀剪齐，雄雌相随引雏飞。寻常百姓家，汝巢非汝宜。春兮来，秋兮归，莫忘乌衣巷里时。
﻿赵倅司马山谢雨,金,李俊民,古风,去岁不雨民忧深，愆阳亢甚多伏阴。冥冥造物岂难料，感以至诚神所歆。我公默祷若响应，出岫谁谓云无心。天瓢疑是池中水，三日以往皆为霖。淋漓元气满人望，解愠何止薰风琴。家家豚酒乐丰岁，空山鼎沸箫鼓音。春祈秋报有常典，仰荷灵贶如桑林。
﻿四舍人生日,金,李俊民,古风,骥之子，凤之雏，精彩丰容美且都。年至十二三，头角己异同队鱼。积善之家庆有馀，掌中幸得双明珠。定知他日必充闾，不妨更读古人书。绛帐先生当今之范模，步亦步，趋亦趋，执经北面预先讲唐虞。明主何尝不用儒，相门出相文可无。岂独手撚金仆姑，能骑生马驹，然后称为大丈夫。
﻿赠儒医卜养正,金,李俊民,古风,孰亲如身在所慎，一病能恼安乐性。囊中探丸起九死，以其病病人不病。岂独和扁号神圣，能于鬼手夺人命。尝闻上医可医国，何不使权造物柄。
﻿游济源,金,李俊民,古风,元戎小队闲登临，悠悠旌旆穿山林。太行南下路险涩，不惮著脚穷幽寻。清源祭秩世所重，乔木掩映灵宫深。是时方口雨初过，天风破晓开微阴。入门为问庙见礼，白发黄冠通古今。且言享诚非享物，那在与俗占浮沉。鞠躬执简默有祷，脯酒纵薄神所歆。几年愿违莫能遂，至此始得偿初心。点检图经叹禹迹，山青水绿无知音。竹根醉倒客星散，夜听波底蛟龙吟。
﻿樊氏昆仲懒窠,金,李俊民,古风,君不见读书边，孝先谓。师可嘲，何典记。又不见梁州阴子春，足不肯洗恐败事。何须向人说道理，养得疏慵性如此。摆手便行谁家子，嵩洛之间两居士。未尝点检形骸外，挂角羚羊心已死。问之非渔亦非樵，人言似痴还似高。叔夜自知不堪七，以书遂绝平生交。一官从此束高阁，赖是天教闲处著。时人争赋懒窠诗，我羡懒窠诗不作。
﻿壬申岁旱官为设食以济饥民,金,李俊民,古风,千里地赤泽未沾，骄阳为沴烈火炎。就中秦头晋尾旱魃所栖托，十室九室突不黔。撑肠一饱岂易得，咀嚼草木如荠甜。山川课云职不举，无乃风伯号令严。民是天民天自恤，何时霹雳起龙潜。
﻿男扬洗儿,金,李俊民,古风,自惭无德为儿父，今朝把酒为儿寿。为儿今赋洗儿诗，愿儿他日于儿厚。我犹不恤况我后，委蜕自天汝非有。速宜修德大吾门，无复心童年十九。
﻿儿归来,金,李俊民,古风,儿归来，儿归来，百年郎罢恨，何日宁馨回。东去但除严母墓，望思空筑茂陵台。儿归来，儿归来，一声未尽一声哀。
﻿赠郭显道医,金,李俊民,古风,恶石聚散元气朴，本草搜剔造化窟。俱收并蓄笼中物，山精水怪藏不得。休言魄为天所夺，入其手者命可活。须防姮娥去奔月，大胜扁鹊能起虢。君不见钱子飞，药不敢施为鬼胁。
﻿和荅董用之,金,李俊民,古风,将军死战血染衣，空山白骨鬼夜啼。洗兵政要及时雨，天祸未悔无云霓。卧龙不起主张汉，猎犬待烹侥倖齐。就中儒冠身多误，如坐矮屋头常低。敢将龙钟哀造物，但幸老大能扶犁。咄哉董生三寸舌，善谑不思为虐兮。人间回首忧患始，去之不速将噬脐。
﻿再和秦彦容韵,金,李俊民,古风,扊扅歌后伏雌烹，箸犹未下愁覆羹。布衾多年踏里裂，夜半寒窗洒风雪。待与重寻痛饮师，东山杲杲日出迟。撑肠拄腹文字五千卷，一字不入高人诗。几年不踏红尘路，直入白云最深处。君不见洛阳城下来归魂，一梦思乡叹温序。
﻿癸巳冬至 其二 ,金,李俊民,古风,岁以四时成，气自一阳始。虽然废羲职，那可乱轩纪。人生几寒暑，天道频甲子。徒嗟潦倒身，汲汲百年里。
﻿颖阳元道人虚白庵,金,李俊民,古风,有山心可算，有水耳堪洗。飘飘元逸人，寓意在山水。勘破人閒世，不听心与耳。一室虚生白，自得吉祥止。
﻿山中寄张汉臣李广之,金,李俊民,古风,枳棘非所栖，系匏焉不食。未黔墨子突，又夺伯氏邑。一年三褫服，半岁两涂敕。归去来山中，无器亦无得。
﻿寄荅赵公定,金,李俊民,古风,他人共折依依柳，居士但饮薄薄酒。岂其必取齐之姜，又恐不为白也母。虽然客或许敦庞，惭愧我无白壁双。更向稠桑老人卜，准备买红缠酒缸。
﻿洞仙歌 谢杨成之寄梅,金,李俊民,词,陇头潇洒，辜负寻芳眼。浪蕊浮花问名懒。纵看看驿使、带得春来，祇恐怕，绿叶成阴子满。暗香无恙否，月落参横，惆怅罗浮梦魂短。赖故人情重、不减西湖，花上月、分我黄昏一半。更选甚、南枝与北枝，是一种春风、待争寒煖。
﻿洞仙歌 汴梁与许道真郭伯诚刘光甫同赋,金,李俊民,词,百年富贵，一觉邯郸梦。识破中流退应勇。纵生前身后、得个虚名，褒贬处。一字由他南董。故园归去好，还肯同归，大厦如今有梁栋。对青天咫尺、列宿森然，君莫怪。不见少微星动。且拂袖、林泉作诗人，尽明月清风、笑人嘲弄。
﻿洞仙歌 中秋,金,李俊民,词,秋光海底，涌出银盘烂。只怕微云淡河汉。料姮娥应笑、醉舞仙人，今夜里，空恁樽前撩乱。寻常三五夜，也有团圆，争柰人心未能满。记当初破镜、飞上天时，双照影、留得人閒一半。待仗他玉斧、再修成，问明月明年、共谁同看。
﻿瑞鹤仙 细君寿日,金,李俊民,词,萧然林下秀。笑檐外梅花，似人清瘦。东风在垂柳。算几时，吹散眉閒春皱。兴来搔首。问今朝、何处有酒。怕一场醉后，渔歌樵唱，大家拍手。知否。眼前合计，无辱无荣，天长地久。不须肘后。望悬他，金印如斗。待一朝、随我骑鲸去后，共寻天上王母。把碧桃、花底流霞，为君添寿。
﻿瑞鹤仙 沁南守刘巨源诞节十月十五,金,李俊民,词,人生为郡乐。推拯俗仁怀，济时英略。和风散莲幕。把功名一事，暂宜高阁。兴来自酌。要酒浇、胸次磊落。比月中玉兔，别有长生，安心是药。休错。早还识破，一梦南柯，宦情渐薄。北山素约。试回首，千岩万壑。况竹林、当日七贤游处，物外骖鸾驾鹤。在烂柯、局畔樵人，看君下著。
﻿瑞鹤仙 锦堂寿日壬寅十一月十五,金,李俊民,词,河东贤太守。使草木生光，太行增秀。功名落谁后。醉归来，马上气冲牛斗。一阳应候。看春风、先到细柳。笑座中有客，侯轻万户，诗誇千首。依旧。桂花盈处，蓂叶圆时，为君添寿。满堂饮酒。尽平生，倾盖素友。对水云乡里、真山面目，钱家誇甚锦绣。但年年、岁岁相逢，似人耐久。
﻿瑞鹤仙 其一 弟李经略生朝,金,李俊民,词,晓窗寒气峭。问小槽滴后，真珠多少。博山寿烟袅。向百花，头上梅花开了。金樽频倒。甚坐閒、犹恨杯小。记去年今日，大家同庆，太平佳兆。堪笑。浮云世事，流水生涯，南柯梦觉。风光正好。欲退时，何似闻早。把俗缘抛尽、逍遥林下，青松长伴难老。与鹤鸣、立个家风，作千年调。
﻿瑞鹤仙 其二 弟李经略生朝,金,李俊民,词,绵绵仙种李。有大道家风，逍遥活计。长庚见苗裔。问如何，谪在落花浮世。曲生风味。为唤回、席上和气。被谁人说破，黄粱梦里，一场富贵。何济。不如归去，乐取闲身，登山临水。众人皆醉。笑独醒，泽畔憔悴。但从今、管甚云翻雨覆，暂教心上无事。且一杯、尽后一杯，满百千岁。
﻿酹江月 壬午中秋与杨外郎仲朋侄婿郭仲进侄谦甫福昌待月,金,李俊民,词,中庭待月，正催诗雨过，暮山横碧。别后连昌秋几度，一话团圞今夕。万里清风，坐中为我，埽尽云踪迹。冷光不似，寻常些小窥隙。应笑白发功名，倚楼看镜，惟酒禁愁得。且斗樽前身见在，亹亹风生谈席。洛下仙舟，斗间星使，邂逅非生客。天涯双桂，广寒谁念幽寂。
﻿酹江月 六月十四日感旧先生诞日,金,李俊民,词,臞仙风格，暂天教作个，人閒浮客。白发光阴催老境，谁见摩挲铜狄。挥剑成河，曳戈却日，著尽回天力。黄粱梦觉，转头一段陈迹。休问花谢花开，春兰秋菊，总被风欺得。华表鹤来人换世，惟有眼前山色。偎径栽松，傍门插柳，笑比陶彭泽。晚凉月下，一樽聊永今夕。
﻿酹江月 承济之和复用元韵,金,李俊民,词,脱巾挂壁，向雀罗门外，几回迎客。纵有一樽陶写后，不遇当年仪狄。未著祖鞭，先投班笔，老恨无才力。天涯地角，断蓬流落踪迹。归去作个闲人，锦囊诗句，都向闲中得。谩说他乡光景好，多少世情风色。损友违三，益朋近五，易卦占山泽。人閒星聚，不知天上何夕。
﻿酹江月 王怀州寿日丁酉年,金,李俊民,词,堂堂玉立，看坐间挥麈，风生谈席。相对竹林三四友，气压兰亭豪逸。招隐诗中，登楼赋内，此恨无人识。缺壶歌后，佩刀还向谁得。何用三窟谋身，醉乡一笑，与元规尘隔。好在辋川堪画处，写出高人椽笔。云外舄凫，月边笙鹤，邂逅骑鲸白。蟠桃会上，不为王母生客。
﻿摸鱼儿 送侄谦甫出山,金,李俊民,词,这光景、能销几度，大都数十寒暑。结庐人在山深处，万壑千岩风雨。朝复暮。甚不管、堂堂背我青春去。高情自许。似野鹤孤云，江鸥远水，此兴有谁阻。功名事，休叹儒冠多误。韩颠彭蹶无数。一溪隔断桃源路，只有人家鸡黍。歌且舞。更不住、醉中时出烟霞语。暂来樵斧。贪看两争棋，人閒不道，俯仰成今古。
﻿谒金门 赠教授李勉之,金,李俊民,词,初雨歇。槐夏绿阴时节。万里无云天绀滑。一轮光皎洁。好怕暂高还殁。好怕暂圆还缺。同是广寒宫里客。相逢无话说。
﻿谒金门 再和邦直,金,李俊民,词,人未晓。古锦囊中诗草。抹月批风滋味好。气吞云梦小。要把凤栖惊倒。不学乌台嘲笑。多少闲愁陶写了。数篇吟可老。
﻿谒金门 其一 和邦直,金,李俊民,词,烟雨晓。梦断池塘春草。坐上曲生风味好。银杯休厌小。刚要玉山醉倒。社瓮酿成微笑。人世闲愁都占了。有情天也老。
﻿谒金门 其二 和邦直,金,李俊民,词,昏又晓。蝶梦不栖芳草。照映琼林人物好。薰香荀令小。不怕醉时健倒。恐怕醒时花笑。潘鬓都因愁白了。老人心未老。
﻿谒金门 河南府同知高诚之寿,金,李俊民,词,风渐力。水剪飞花狼籍。鼎沸笙歌催举白。玉堂金马客。欢动周人颂德。唤起洛阳春色。况值日南天道北。老人星拱极。
﻿谒金门 西斋得梅数枝色香可爱一日为泽倅崔仲明窃去感叹不己因赋谒金门十二章以写其怅望之怀 其一 寄梅,金,李俊民,词,开未彻。先把一枝偷折。看取黄昏今后别。暗香浮动月。谁为寻芳时节。误了前村踏雪。为问花閒能赋客。如何心似铁。
﻿谒金门 其二 探梅,金,李俊民,词,谁便道。昨夜雪中开了。次第不将消息报。探芳人草草。宜在嫩寒清晓。兴比孤山更好。篱落逢花须醉倒。惜花人易老。
﻿谒金门 其三 赋梅,金,李俊民,词,金的皪。犹带枝头寒色。休道北人浑未识。自然梅有格。初见花时摘索。再见花时狼籍。诗句眼前拈不出。恼人楼上笛。
﻿谒金门 其四 叹梅,金,李俊民,词,频点检。依旧雪肌清减。似恨海东花使滥。不教么凤探。休笑诗人冷淡。道尽影疏香暗。桃杏虽然无藻鉴。承当应不敢。
﻿谒金门 其五 慰梅,金,李俊民,词,誇独秀。动把春光泄漏。谁道江南无所有。一枝先入手。须是日将月就。那在风飘雨骤。直待豆秸灰落后。初尝山店酒。
﻿谒金门 其六 赏梅,金,李俊民,词,全不让。占了百花头上。没个知音人共赏。陶潜无处望。也有江湖酒量。也有风骚诗将。休道花前无伎俩。疏狂些子放。
﻿谒金门 其七 画梅,金,李俊民,词,偷造化。秀出含章檐下。为问花中谁可嫁。海棠开已罢。占了十分闲雅。占了十分潇洒。若使画工能此画。九方皋相马。
﻿谒金门 其八 戴梅,金,李俊民,词,花谱内。莫作等闲看待。斗草吴王无可对。有他西子在。好在一枝竹外。影也教人堪爱。未免世閒儿女态。折来头上戴。
﻿谒金门 其九 别梅,金,李俊民,词,怀抱恶。犹被暗香著莫。想在陇头谁领略。一枝分付错。今夜云窗雾阁。明夜烟村水郭。纸帐天寒人寂寞。梦回闻雪落。
﻿谒金门 其十 望梅,金,李俊民,词,春一半。留与大家同看。觅个温柔林下伴。北枝犹未煖。纵有姮娥照管。可惜罗浮梦短。断岭不能遮望眼。几时魂却返。
﻿谒金门 其十一 忆梅,金,李俊民,词,多少恨。不见旧时风韵。浪蕊浮花都懒问。江头春有信。誇甚寿阳妆镜。说甚扬州诗兴。云破月来堪弄影。世閒无此景。
﻿谒金门 其十二 梦梅,金,李俊民,词,随健步。已过市桥江路。费尽西湖多少句。暗香留不住。销得黄昏几度。又是天寒日暮。枕上吟魂无著处。化为蝴蝶去。
﻿水龙吟 翟端甫寿日十月一日,金,李俊民,词,胜游漫说山阴，算来不及山阳好。七贤林下，一时人物，何如安道。况有奇才，纵横笔阵，千军独埽。向碧油幢底，真儒事业，倚马看、檄书草。谁识平居隐操。遇江州、十分礼貌。世情交态，雀罗门外，几人曾到。且斗樽前，等闲休问，高山白早。赖姮娥，留得一枝丹桂，伴灵椿老。
﻿水龙吟 筹堂寿日,金,李俊民,词,一朝衣锦归来，高门不负于公望。恍然如旧，黄流万里，太行千丈。只比当时，添些气势，减些风浪。记采薇戍罢，分茅议定，凯歌动、声悲壮。元自山西出将。却从他、山东入相。兜鍪须待，貂蝉换了，凌烟画像。且把功名，暂都分付，浅斟低唱。但年年、看取三台长在，老人头上。
﻿阮郎归 戏李子搢,金,李俊民,词,江南江北水连云。江山憔悴人。华簪犹拂洛阳尘。离筵何太频。歌近耳，酒盈樽。樽前见在身。昨朝骂坐灌将军。近前丞相嗔。
﻿阮郎归 杨彦明寿日筹堂之甥,金,李俊民,词,年来宅相有谁承。人誇似舅甥。带牛佩犊尽春耕。菟裘了一生。闲事业，寄丹青。笔端如有神。试看自写镜中真。老人南极星。
﻿阮郎归 郭延年诞日,金,李俊民,词,断蓬踪迹去依刘。试登王粲楼。此心安处即菟裘。尚何来往求。诗遣兴，酒消愁。竹林多胜游。与君何日共仙舟。相看应白头。
﻿感皇恩 杨成之生朝四月初三日,金,李俊民,词,啼鸟怨春归，一声声切。蓂荚初生两三叶。征鞍何处，撩乱杨花如雪。鹊声头上，喜来时节。香篆半销，寿波重酌。玉带金鱼坐中客。幕天席地，便是仙家日月。试从今后，数蟠桃结。
﻿感皇恩 李子搢寿日戊申年甲乙科第,金,李俊民,词,甲乙占科名，同根仙李。富贵南柯梦相似。天涯双桂，惭愧广寒宫里。悤悤归去，觅佳山水。休话升沉，休形愠喜。且论南华养生理。问君甲子，少我行年一纪。须知乡党，礼莫如齿。
﻿感皇恩 出京门有感,金,李俊民,词,忍泪出门来，杨花如雪。惆怅天涯人离别。碧云西畔，举目乱山重叠。据鞍归去也，情悽切。一日三秋，寸肠千结。敢向青天问明月。算应无恨，安用暂圆还缺。愿人长似，月圆时节。评注（点击查看或隐藏评注）
﻿满江红 孟州长冯巨川诞日,金,李俊民,词,解愠风来，天气爽、绿阴庭院。多少话、暂都分付，画梁双燕。明月欲随人意满，十分未惬姮娥愿。但一年、一度寿觞时，身长健。玲珑曲，低低按。玻璃盏，深深劝。任春红，吹上桃花人面。簪履尽居弹铗下，烟岚休恨平嵩远。待试看、南极老人星，今朝见。
﻿满江红 李孝先寿日四月八日,金,李俊民,词,小雨初晴，风摇荡、绿阴清昼。见说道、长庚复向，人閒钟秀。又对上番成竹笋，能忘赠别垂条柳。看将来、三五月圆时，人如旧。浮世事，君知否。春梦断，空回首。笑平生豪迈，气冲牛斗。幽鸟自歌无谱曲，飞花故送长生酒。待骑鲸、海上再相逢，为君寿。
﻿满江红 咏雪,金,李俊民,词,漠漠愁阴，银界晓、浩然一色。谁剪水、就中撩乱，燕山如席。天若有情天也老，高山底事头先白。甚教人、错恨五更风，花狼藉。寒欲退，刘叉笔。深欲殁，韦郎膝。问何如江上，孤舟蓑笠。君不见、过门多恶客，等闲踏破琼瑶迹。便粗豪、下马坐人床，寻欢伯。
﻿满江红 其一 和张文玘二首,金,李俊民,词,宿酒才醒，听唤起、一声春晓。无限恨、满城风絮，一川烟草。年少抛人容易去，万红千紫都开了。试但教、头上插花枝，花应笑。狂言在，人绝倒。狂药尽，愁难埽。待叮咛嘱付，再来青鸟。团扇不堪题往事，断弦惟恨知音少。但时时、频把镜来看，人将老。
﻿满江红 其二 和张文玘二首,金,李俊民,词,名利场中，愁过了、几多昏晓。试看取、江鸥远水，野麋丰草。世事浮云翻覆尽，此生造物安排了。但芒鞋竹杖任蹉跎，狂吟笑。樽有酒，同谁倒。花满径，无人埽。念红尘来往，倦如飞鸟。懒后天教闲处著，坐閒人比年时少。向太行山下觅菟裘，吾将老。
﻿婆罗门引 重阳与元帅窦子温暨众友东城赏菊即席赋,金,李俊民,词,浮空霁色，江涵秋影雁初飞。相逢共绕东篱。点检樽前见在，人似晓星稀。对满山红树，叶叶堪题。大家露顶。任短发、被风吹。只恐黄花人貌，不似年时。杯添野水，更何用、频频望白衣。沉醉后、携手方归。
﻿清平乐 壬申岁六月十四日,金,李俊民,词,满斟绿醑。劝我千金寿。不住光阴催老丑。三十七年回首。镜中白发无多。缺壶安用长歌。有志封侯万里，列仙不柰臞何。
﻿清平乐 锦堂寿,金,李俊民,词,青云得路。休叹功名误。好在辋川堪画处。闻早抽身归去。任他千丈风波。光阴著酒消磨。识破落花浮世，笑看金狄摩挲。
﻿清平乐 闰重九宋翔卿席,金,李俊民,词,黄花今后。才是秋光暮。依旧满城风又雨。勾引锦囊诗句。东篱尚可重游。羡君来往风流。莫惜樽前健倒，这回节去蜂愁。
﻿清平乐 戏赠,金,李俊民,词,城南归路。信马随车去。家在白云楼下住。帘幕深沉庭户。不论天上人閒。到头此债须还。一枕行云梦觉，小楼却似巫山。
﻿南乡子 李克绍生朝,金,李俊民,词,来往亦风流。曾伴仙翁衣锦游。闻道长平朱紫地，西楼。依旧人人说故侯。能得几春秋。未必灵椿老便休。自有枝枝丹桂在，何忧。宝月忙催玉斧修。
﻿南乡子 上夫人寿日,金,李俊民,词,香霭博山炉。罗绮森森奉燕居。昼锦归来冠盖里，当时。曾拜金花大国书。一旦得双珠。阿大中郎喜有馀。见说上天虽富贵，争如。平地仙家碧玉壶。
﻿南乡子 锦堂寿日,金,李俊民,词,弓剑不离身。唾手功名马上成。见说人生为郡乐，班春。政事如棋局局新。熊梦庆佳辰。喜动山城击壤民。昼锦堂前争献寿，留宾。尽是蟠桃会上人。
﻿南乡子 锦堂碧落寿席,金,李俊民,词,爽气逼人寒。相对溪堂雪后山。赖有忘年林下友，盘桓。都把功名付等闲。尽道好休官。况在黄柑紫蟹閒。天意不随人事改，平安。愁莫能侵镜里颜。
﻿太常引 同知崔仲明生日,金,李俊民,词,太行千里政声扬。问何处、是黄堂。遗爱几时忘。试听取、人歌召棠。锦衣年少，插花跃马，休负好风光。三万六千场。但暮暮、朝朝醉乡。
﻿太常引 窦君瑞寿日,金,李俊民,词,燕山勋烈有馀光。问丹桂、几枝芳。阴德后来昌。但教子、应须义方。功名看破，黄冠野服，林下道家装。何处是仙乡。这日月、闲中最长。
﻿太常引 刘君祥寿二月十五日,金,李俊民,词,区区州县肯徒劳。谁得似、卯金刀。一笑醉蟠桃。问何处、仙山可巢。两朝人物，积年阴德，心力过萧曹。门户便须高。看今后、君家凤毛。
﻿西江月 筹堂寿,金,李俊民,词,落落琼林人物，飘飘鹤氅仙风。渡江已后见英雄。那在悬刀一梦。雾恰山中隐豹，云还天上从龙。太行直枕大河东。犹比声名不重。
﻿西江月 裴节度使寿（字怀诚）,金,李俊民,词,荐疏李誇精鉴，婿佳韦得贤侯。手如霹雳在同州。不让当时谈薮。但可称为劲草，莫教指作清流。归来绿野任沉浮。这个家风耐久。
﻿西江月 张堂臣寿日,金,李俊民,词,人比当年杨柳，六郎元似莲花。渔经猎史是生涯。那羡章台走马。鲈脍未归夙驾，斗牛尚客星槎。直教三战过崔家。伴取赤松林下。
﻿西江月 答亚之,金,李俊民,词,漠漠烟生碧树，溶溶水满芳溪。东风吹湿落花泥。忙杀营巢燕子。百字诗惭我寄，一壶酒望君携。休将闲事等闲题。且把眉头放起。
﻿鹊桥仙 段侯寿日,金,李俊民,词,题桥志气，沉碑勋业，不在著鞭人后。浮云富贵转头空，似一梦、南柯太守。辋川别墅，平泉小隐，此计地长天久。金章还肯换蓑衣，买陂塘、旋栽杨柳。
﻿鹊桥仙 刘君祥寿癸卯二月十五日,金,李俊民,词,岁方值卯，斗方指卯，卯月月圆时候。大家来把卯时杯，共与个、卯金为寿。一杯寿酒，一杯贵酒，更有一杯富酒。一杯留得贺添丁，见积善之家有后。
﻿点绛唇 重阳菊间小酌同申元帅等,金,李俊民,词,秋树风高，可怜憔悴门前柳。白衣去后。闲却持杯手。一笑相逢，落帽年时友。君知否。南山如旧。人比黄花瘦。
﻿点绛唇 锦堂寿日,金,李俊民,词,马上功名，射雕谁似将军手。一朝肘后。金印悬如斗。锦绣山川，何似人长久。闲中友。为君添寿。共劝忘怀酒。
﻿点绛唇 王怀州寿日戊戌十月一日,金,李俊民,词,横槊将军，是他马上男儿事。河山表里。养就英雄气。衣锦归来，占尽人间贵。功名遂。神仙平地。学取留侯计。
﻿点绛唇 冯巨川南斋牡丹,金,李俊民,词,花恨开迟，为花迟后为花恼。问花开了。却恨花开早。人貌年年，不似花长好。还知道。年年人貌。却笑花先老。
﻿点绛唇 酒赠车元帅,金,李俊民,词,著甚乾忙，人生只合糟丘老。一杯软饱。从事齐能到。不读离骚，恐怕愁难埽。春光好。醉时便倒。何处无芳草。
﻿鹧鸪天 吊李克修,金,李俊民,词,须信人生足别离。此情惟有落花知。方忧跃马明年事，忽至黄杨厄闰期。生有限，去何疑。骑鲸公子赋成时。得从上界真官府，百计招魂不肯归。
﻿鹧鸪天 其一 和天久雨,金,李俊民,词,滴滴寒声搅夜眠。行云似与楚山连。百川到底终归海，一水元来不护田。□□□，□□□。□□□□□□□。□□□□□□□，□□□□□□□。
﻿鹧鸪天 其二 和天久雨,金,李俊民,词,丧乱来来少睡眠。□□□榻又留连。那堪又下潇潇雨，可奈无秋薄薄田。□□□，□残年。眼前戈戟尚森然。得他真个风云手，不信人间有漏天。
﻿萧权府三害图,金,李俊民,四言诗,长桥之蛟，南山之虎。在彼州曲，父老所苦。岂独若此，亦有周处。周乃慨然，耻闻斯语。薄险投深，踊跃健武。尔蛟既除，尔虎既去。周乃自励，履规蹈矩。卒以将种，效忠典午。按剑平西，贞节克举。瑕以瑜掩，过以功补。身虽云亡，名播千古。
﻿止姚亚之刲羊,金,李俊民,四言诗,养生之鞭，陇种之苗。欲鲁去朔，在齐闻韶。咄嗟老饕，腹如瓠枵。踏破菜园，合吃藤条。
﻿焦天禄野叟听音图,金,李俊民,四言诗,梨园弟子，天宝之后。谁其知音，百岁遗叟。曲终怅然，泪迸林薮。时清眼明，万事缄口。
﻿唐叔王韦生卧虎图,金,李俊民,四言诗,梁鸯之养，或失其时。曹公之肉，不救其饥。羊质而皮，狐假而威。谁能于此，辩是与非。
﻿学中史正之会客,金,李俊民,四言诗,有怀伊人，在泮饮酒。我客戾止，其尝旨否。未见君子，我心孔疚。惠然肯来，小大稽首。
﻿烟江绝岛图,金,李俊民,四言诗,江风不波，峭壁森立。冥冥飞鸿，翔而后集。
﻿双松古渡图,金,李俊民,四言诗,倾盖相逢，堂堂两公。寂寥渡口，以济不通。
﻿古柏寒泉图,金,李俊民,四言诗,冬夏长青，昼夜不舍。拔本塞源，岂知量者。
﻿纸扇,金,李俊民,四言诗,竹疏而骨，楮剥而肤。权以行巽，风乎坐隅。
﻿棕扇,金,李俊民,四言诗,直节贯中，怒发冲上。朝蝇暮蚊，畏风长往。
﻿雪庵题钱过庭梅花图,金,李俊民,六言诗,已把传神画谱，又看格在诗评。月落难寻清梦，云空乃见高情。
﻿示侄辈,金,李俊民,六言诗,诸阮以富相誇，二疏恐财为病。济叔不羡金埒，绩兄曾有挝命。
﻿渊明归去来图,金,李俊民,六言诗,先生从来寄傲，肯向小儿鞠躬。笑指田园归去，门前五柳春风。
﻿中秋,金,李俊民,六言诗,三百六旬岁周，一十二度月圆。试问姮娥甲子，和闰到今几年。
﻿郎文炳心远斋,金,李俊民,六言诗,窃笑滥巾北岳，那能补衲中条。自有胸中丘壑，不妨稳向市朝。
﻿伯德仲植张长史帖,金,李俊民,六言诗,莫就严陵买菜，无劳逸少换鹅。但得云烟一纸，那在邺侯书多。
﻿戏沂公巨川,金,李俊民,六言诗,八仙诗里苏晋，三笑图中远公。选甚逃禅破戒，我师自有家风。
﻿戏武夫韩公 其一 ,金,李俊民,六言诗,论功终是猎犬，见事不如擒虎。我愿一识荆州，人道莫逢玉汝。
﻿戏武夫韩公 其二 ,金,李俊民,六言诗,结柳未送穷车，弊衣先入歌院。虽得萧何指踪，难与老子同传。
﻿窦子温江山图,金,李俊民,六言诗,醉里扁舟烟浪，望中几屐云山。长天秋水一色，明月清风两閒。
﻿老杜醉归图 其一 ,金,李俊民,六言诗,寻常行处酒债，每日江头醉归。薄暮斜风细雨，长安一片花飞。
﻿老杜醉归图 其二 ,金,李俊民,六言诗,百钱街头酒价，蹇驴醉里风光。莫傍郑公门去，恐犹恨在登床。
﻿猫犬图,金,李俊民,六言诗,狡兔空有三穴，首鼠漫持两端。我辈天生健武，从渠股慄心寒。
﻿史遂良酒债 其一 ,金,李俊民,六言诗,都因焚券家贫，亲与当炉人卖。问得街头酒价，索取江头酒债。
﻿史遂良酒债 其二 ,金,李俊民,六言诗,酒诰一篇既出，离骚亦可不作。愧我家无阿堵，笑他人饮狂药。
﻿史遂良酒债 其三 ,金,李俊民,六言诗,涤器不辞亲酌，过门无柰客恶。未尝解下金龟，必能画得黄鹤。
﻿史遂良酒债 其四 ,金,李俊民,六言诗,从来欢伯气和，何故督邮味恶。陶令无钱但赊，潘子著水不错。
﻿北窗高卧图,金,李俊民,六言诗,问字不得兀兀，借书不得陶陶。谁遣人来送酒，枕边正读离骚。
﻿雪谷早行图,金,李俊民,六言诗,积素茫茫缟夜，流光耿耿扬辉。行人抵死贪路，何处家山未归。
﻿史正之器子买得,金,李俊民,六言诗,陆郎初见怀橘，阿买颇解识字。或恐西河器明，忙为东野收泪。
﻿灵照女,金,李俊民,六言诗,留下一重公案，有女谁似庞家。不试提蓝手段，若为点破丹霞。
﻿锦堂四景图 其一 春水满四泽,金,李俊民,六言诗,淼淼舒如罗带，鳞鳞皱似縠纹。谁道卧龙不起，须臾变化风云。
﻿锦堂四景图 其二 夏云多奇峰,金,李俊民,六言诗,幸得从龙变态，尚何出岫无心。正苦人閒畏日，不思天上为霖。
﻿锦堂四景图 其三 秋月扬明辉,金,李俊民,六言诗,清光一片如洗，西去姮娥耐秋。可惜广寒人老，谁将玉斧再修。
﻿锦堂四景图 其四 冬岭秀孤松,金,李俊民,六言诗,山前倾盖独奇，雪里盘根岁深。千年老鹤相伴，谁似苍髯有心。
﻿使高丽,金,李遹,五言律诗,去国五千里，马头犹向东。宦情蕉叶鹿，世味蓼心虫。倦枕三更梦，征衫八月风。山川秋满眼，归思寄孤鸿。
﻿江村,金,李遹,五言绝句,陆地无根客，江村有发僧。两盂残喘粥，一寸苦吟灯。
﻿集句题广宁胜览亭,金,李遹,七言绝句,檐前无数好峰峦，醉眼诗肠冰雪寒。不识闾山真面目，请君来此凭阑干。
﻿狮子峰,金,李遹,七言绝句,解脱眼光三界静，端公伎俩一时休。云开正使金毛现，子细看来是石头。
﻿送穷,金,李遹,七言绝句,昔年曾作送穷诗，结柳赍粮拟退之。送去还来还复语，君家犹有读书儿。
﻿赠中山杨正卿,金,李遹,古风,士道彫丧愁天公，阴霾惨惨尘濛濛。三冬不雪春未雨，野桃无恙城西红。春光为谁作骀荡，造物若我哀龙钟。数行墨浪合眼死，一包閒气终身穷。中山公子文章雄，雅随童稚为雕虫。祢衡不遇孔文举，坡老懒事陈元龙。唯之与阿将无同，乾坤万里双飞蓬，飘飘南北东西风。
﻿自灵泉寺至偃月山,金,李广,七言绝句,立马松间首重回，乱峰无数翠成堆。为寻偃月山前路，直向白云深处来。
﻿还家三首 其一 ,金,李天翼,七言绝句,幽花杂草满城头，华屋唯残土一丘。乡社旧人何处在，语音强半是陈州。
﻿还家三首 其二 ,金,李天翼,七言绝句,牡丹树下影堂前，几醉春风谷雨天。二十六年浑一梦，堂空树老我华颠。
﻿还家三首 其三 ,金,李天翼,七言绝句,殊音异服不相亲，独倚荒城泪满巾。秪有青山淡相对，似怜我是此乡人。
﻿临江仙 和元遗山,金,李天翼,词,南去北来人自老，落花飞絮悠悠。思君一度一登楼。无穷烟水里，何处认并州。忽见姓名双泪落，新诗聊浣离愁。若为重醉绣江秋。芙蓉明月下，来往一扁舟。
﻿留别,金,李芳,古风,禄食愧踰量，智困念归愚。符竹恒为累，幸及引年初。驱马国西门，初服返田庐。金闺富才彦，绝足駃高衢。眷我谢朝迹，冠盖宠归途。归途岂不荣，顾瞻亦踟蹰。煌煌丹山凤，览德萃清都。行人得栖止，老鹤青天孤。石楼俯清伊，旁有野人居。傥逢经过便，山水足相娱。
﻿画兔,金,李纯甫,五言律诗,三窟言何鄙，中林计未疏。贫而长衣褐，老矣不中书。捣药元无死，忘蹄始见渠。子皮今尚在，遗像岂陶朱。
﻿杂诗六首 其一 ,金,李纯甫,五言律诗,颠倒三生梦，飞沈万劫心。乾坤头至踵，混沌古犹今。黑白无真色，宫商岂至音。维摩懒开口，枝上一蝉吟。
﻿杂诗六首 其二 ,金,李纯甫,五言律诗,乾坤大聚落，今古小朝昏。诸子蝇钻纸，群雄虱处裈。一心还入道，万物自归根。却笑幽忧客，空招楚些魂。
﻿杂诗六首 其三 ,金,李纯甫,五言律诗,丹凤翔金鼎，苍龙戏玉池。心源澄似水，鼻息细于丝。枕上山川好，壶中日月迟。神仙学道者，那许小儿知。
﻿杂诗六首 其四 ,金,李纯甫,五言律诗,空译流沙语，难参少室禅。泥牛耕海底，玉犬吠云边。仰峤圆茶梦，曹山放酒颠。书生眼如月，休被衲僧穿。
﻿杂诗六首 其五 ,金,李纯甫,五言律诗,狡兔留三窟，猕猴戏六窗。情田锄宿草，心月印澄江。酒戒何曾破，诗魔先已降。雄蜂雌蛱蝶，正自不成双。
﻿杂诗六首 其六 ,金,李纯甫,五言律诗,道义富无敌，诗书贵不赀。浮生几两屐，狂乐一絇丝。豪侠非吾友，臞儒即我师。谁知茅屋底，元自有男儿。
﻿真味堂,金,李纯甫,七言律诗,问渠真味若为言，不著盐梅也自全。鼋鼎大夫徒染指，曲车公子漫流涎。胸中已有五千卷，徽外更听三两弦。此老清馋何所嗜，宦名嚼蜡已多年。
﻿猫饮酒,金,李纯甫,七言律诗,枯肠痛饮如犀首，奇骨当封似虎头。尝笑庙谋空食肉，何如天隐且糟丘。书生幸免翻盆恼，老婢仍无触鼎忧。只向北门长卧护，也应消得醉乡侯。
﻿天游斋,金,李纯甫,七言律诗,丈人未始出吾宗，草靡波流尽太冲。七窍凿开无混沌，六根消落尽圆通。法身兔角声闻外，尘事牛毛梦幻中。谁会天游更端的，瘦梅疏竹一窗风。
﻿偶得,金,李纯甫,七言律诗,包裹青衫已十年，聪明更觉不如前。簿书丛里先抽手，鼓笛场中少息肩。瓶底剩储元亮粟，叉头高挂老坡钱。会须著我屏山下，了却平生不问天。
﻿瓢庵,金,李纯甫,七言律诗,书生只合饱黄齑，大嚼屠门计似痴。壁上七弦元自雅，囊中五字更须奇。横陈已觉如嚼蜡，皆醉何妨独啜醨。此味欲谈舌本强，如人饮水只渠知。
﻿孙卿子,金,李纯甫,七言绝句,诸儒谈性尽归情，谁信黄河彻底清。未到昆崙源上见，且休容易小荀卿。
﻿谢安石,金,李纯甫,七言绝句,阿坚休道不英雄，儿辈俄成盖世功。屐齿折时渠自省，至今人解笑桓冲。
﻿魏徵,金,李纯甫,七言绝句,健儿摇足据山东，李氏家居太半空。贞观力排封建议，魏徵元只是田公。
﻿老苏,金,李纯甫,七言绝句,宋季人忧大瓠穿，敢留金币不输边。权书更信苏家策，剩费青苗几倍钱。
﻿子端山水同裕之赋,金,李纯甫,七言绝句,辽鹤归来万事空，人间无地著诗翁。只留海岳楼中景，长在经营惨淡中。
﻿马图同裕之赋,金,李纯甫,七言绝句,天马飞来不苦难，云屯万骑开元间。太平有象韩生笔，曾见真龙如此閒。
﻿刘宋,金,李纯甫,七言绝句,六十衰翁血打围，深山赤手搏熊罴。子孙只解相鱼肉，辛苦知他为阿谁。
﻿赠高仲常,金,李纯甫,五言排律,借问高书记，南征又北征。从军元自乐，游子若为情。笔下三千牍，胸中百万兵。伤弓良小怯，弹铗竟何成。惨淡风尘际，悲凉鼓角声。别家四十日，并塞两三程。斗绝牛皮岭，荒寒燕赐城。吟边白鸟没，醉里莫云横。感慨悲王粲，颠狂笑祢衡。虎贲多将种，底用两书生。
﻿哭黄华,金,李纯甫,五言排律,士价五羊皮，人生黍一炊。盖棺那可忍，挂剑不胜悲。向上谁曾到，而今渠得知。侍臣伤立本，老姥怒羲之。作病无如酒，穷愁正坐诗。中郎犹有女，少傅竟无儿。散落真行帖，飘零骚雅辞。儒林顿憔悴，未敢哭吾私。
﻿雪后,金,李纯甫,古风,玉环晕月蟠长虹，飞沙卷土号阴风。黄云羃羃翳晴空，屋头唧唧鸣寒虫。天符夜下扶桑宫，玄冥震怒鞭鱼龙。鱼龙飞出沧海底，咄嗟如律愁神工。急�北斗捲云汉，凌澌捲入天瓢中。椎璋碎璧纷破碎，六花剪出寒珑璁。翩翾作穗大如手，千奇万巧难形容。恍如堕我银沙界，清光缟夜寒朣胧。肝肠作祟耿无寐，试把往事间追穷。男儿生须衔枚卷甲臂雕弓，径投虎穴策奇功。不然羊羔酒涨玻璃钟，侍儿醉脸潮春红。谁能蹇驴驼著灞陵东，骨相酸寒愁煞侬。屏山正吐黄齑气，笑倒坐间亡是公。
﻿赤壁风月笛图,金,李纯甫,古风,钲鼓掀天旗脚红，老狐胆落武昌东。书生那得麾白羽，谁识潭潭盖世雄。裕陵果用轼为将，黄河倒捲湔西戎。却教载酒月明中，船尾呜呜一笛风。九原唤起周公瑾，笑煞儋州秃鬓翁。
﻿送李经,金,李纯甫,古风,髯张元是人中雄，喜如俊鹘盘秋空。怒如怪兽拔古松，老我不敢婴其锋。更著短周时缓颊，智囊无底眼如月。斫头不屈面如铁，一说未穷复一说。勍敌相扼已铮铮，二豪同军又连衡。屏山直欲把降旌，不意人间有阿经。阿经瑰奇天下士，笔头风雨三千字。醉倒谪仙元不死，时借奇兵攻二子。纵饮高歌燕市中，相视一笑生春风。人憎鬼妒愁天公，径夺吾弟还辽东。短周醉别默无语，髯张亦作冲冠怒。阿经老泪如秋雨，只有屏山拔剑舞。拔剑舞，击剑歌，人非麋鹿将如何。秋天万里一明月，西风吹梦飞关河。此心耿耿轩辕镜，底用儿女肩相摩。有智无智三十里，眉睫之间见吾弟。
﻿为蝉解嘲,金,李纯甫,古风,老蜣破衲染尘缁，转丸如转造物儿。道在矢溺传有之，定中幻出婵娟姿。金仙未解羽人尸，吸风饮露巢一枝。倚杖而吟如惠施，字字皆以心为师。千偈澜翻无了时，关楗不落诗人诗。屏山参透此一机，髯弟皤兄何见疑。此理入玄人得知，髯弟恐我餐却西山秀，皤兄劝我吸却壶卢溪。因蝉倩我问渠伊，快掉葛藤复是谁，髯弟绝倒皤兄嘻。
﻿灞陵风雪,金,李纯甫,古风,君不见浣花老人醉归图，熊儿捉辔骥子扶。又不见玉川先生一绝句，健倒莓苔三四五。蹇驴驼著尽诗仙，短策长鞭似有缘。政在灞陵风雪里，管是襄阳孟浩然。官家放归殊不恶，蹇驴大胜扬州鹤。莫爱东华门外软红尘，席帽乌靴老却人。
﻿赵宜之愚轩,金,李纯甫,古风,羿穷射杀金毕逋，老卢磔杀玉蟾蜍。朝夕相避昆崙墟，忽见天公一目枯。尘昏土眯万万古，云眵雨泪寒模糊。嗟哉区中人，么么如蚍蜉。书生不惜两瞳子，长使看书如老奴。水部一奇士，西河君子儒。二公正坐诗作祟，得句令人不敢书。先生有胆乃许大，落笔突兀无黄初。轩昂学古澹，家法出关雎。暗中摸索出奇语，字字不减琼瑶琚。神憎鬼妒天公狙，戏将片云翳玄珠。九窍凿开混沌死，罔象未必输离朱。静埽空花万病除，一片苦心含太虚。屏山有眼不如无，安得恰似愚轩愚，安得恰似愚轩愚。
﻿怪松谣,金,李纯甫,古风,阿谁栽汝来几时，轮囷拥肿苍虬姿。鳞皴百怪雄牙髭，拿空夭矫蟠枯枝。疑是秘魔嵓中老慵物，旱火烧天鞭不出。睡中失却照海珠，羞入黄泉蜕其骨。石钳沙锢汗且僵，埋头卧角政摧藏。试与摩挲定何似，怒我枨触须髯张。壮士囚缚不得住，神物世间无著处。堤防夜半雷破山，尾血淋漓飞却去。
﻿虞舜卿送橙酒,金,李纯甫,古风,屏山持律不作诗，砚尘笔秃萦蛛丝。枯肠燥吻思戛戛，法当以酒疏瀹之。何物督邮风味恶，枨触閒愁无处著。苦思新酿压橙香，世间那有扬州鹤。乞诗送酒并柴门，瀛洲仙裔令公孙。肺肠愤痒芒角出，倾泻长句如翻盆。怪汝胸中云梦大，老我眼皮危塞破。径呼短李与黔王，快取锦囊收玉唾。
﻿水龙吟,金,李纯甫,词,几番冷笑三闾，算来枉向江心堕。和光混俗，随机达变，有何不可。清浊从他，醉醒由己，分明识破。待用时即进，舍时便退，虽无福，亦无祸。你试回头觑我。怕不待峥嵘则个。功名半纸，风波千丈，图个甚么。云栈扬鞭，海涛摇棹，争如闲坐。但尊中有酒，心头无事，葫芦提过。
﻿留赠请,金,李志方,五言绝句,四大既还本，一灵方到家。白云归洞府，明月落栖霞。
﻿夜宿虚皇阁下,金,李献能,七言律诗,倚天青壁截云霞，一水高悬界削瓜。不惜竛竮攀石磴，要看绚烂坼云华。玉峰影里虚皇阁，铁笛声中秘监家。明日川涂入尘土，却应平地几褒斜。
﻿题飞伯诗囊飞伯以布为囊采当世名卿诗投其中,金,李献能,七言律诗,颖露毛锥秪自贤，智如樗腹但求全。迂疏差似渊才富，羞涩犹无杜老钱。收拾珠玑三万斛，贮储风月一千篇。呕心大胜奚奴锦，要与风人被管弦。
﻿送王飞伯归阳翟,金,李献能,七言律诗,故旧相望似晓星，平生怀抱向君倾。朱丝不入秦筝耳，彩凤终仪韶濩声。三楚迢迢动离思，九山落落助高情。一廛拟就隆中卧，要子同躬垄上耕。
﻿西园春日,金,李献能,七言律诗,的皪冰梢出短墙，泓澄暖绿静横塘。娟娟高竹迎人翠，袅袅长红隔水香。病起心情疏酒盏，朝来风色妒年芳。只应归去芸窗晚，梦到湘妃锦瑟傍。
﻿荥阳古城登览寄裕之,金,李献能,七言律诗,突兀高台上古城，登临人境两峥嵘。关河落日岁云暮，草木临风气未平。虎掷龙拿王伯事，天荒地老古今情。一杯欲洗兴亡恨，为唤穷途阮步兵。
﻿上清宫梅同座主閒閒公赋,金,李献能,七言律诗,厌住卢家白玉堂，琳宫潇洒占年芳。光生琪树风霜古，影占银潢月露凉。物外根株本仙种，世间红紫避严妆。遨头词伯今何逊，一笑诗成字字香。
﻿丹阳观竹宫中移赐,金,李献能,七言律诗,素士如林侍紫清，紫清新许住蓬瀛。娟娟粉节霜匀出，矗矗烟梢玉削成。福地根茎蒙化育，中天雨露借恩荣。绿章封事朝来奏，又听风前彩凤鸣。
﻿玉华谷同希颜裕之分韵得秋字,金,李献能,七言绝句,玉龙落峡喷飞流，空翠霏霏晚不收。软脚山堂一壶酒，莫凉閒对两峰秋。
﻿四皓图,金,李献能,七言绝句,弋缯安足致冥鸿，自是兼怀翊赞功。漫说壶关有遗老，望思台上已秋风。
﻿二老雪行图二首 其一 ,金,李献能,七言绝句,自笑胶胶扰扰身，十年匹马走红尘。何时雪满平生屐，太华峰前约故人。
﻿二老雪行图二首 其二 ,金,李献能,七言绝句,抱琴冲雪又冲风，二老风流阿堵中。未似村翁眵抹眼，火炉头上话年丰。
﻿从猎口号四首 其一 ,金,李献能,七言绝句,莲烛金纱簇簇齐，宫槐笼晓尚凄迷。景阳钟罢听残漏，万马衔霜不敢嘶。
﻿从猎口号四首 其二 ,金,李献能,七言绝句,阊阖传符�九关，一声清跸驻南山。虎贲先导三千士，天马初离十二闲。
﻿从猎口号四首 其三 ,金,李献能,七言绝句,烂烂龙旂捧日旂，从臣遥认赭红衣。天王清晓亲弧矢，初合今冬第一围。
﻿从猎口号四首 其四 ,金,李献能,七言绝句,的皪金鎞堕晓星，晴天霹雳应弦声。风毛雨血燕云在，未要草间狐兔惊。
﻿赠王飞伯杂言一首,金,李献能,古风,东风吹客衣，败絮逐风飞。晓雪没寒荠，无物充朝饥。空箪啧啧号饥鼠，饕虱蠕蠕缘破裤。人生岂是犬与鸡，终岁区区守门户。游说万乘苦不早，仪秦殆是穿窬盗。六国印，千金车，满眼荣华镜中老。孔子聘列国，孟轲游齐梁。能令千载后，名与日月光。男儿生世不虚生，死恨身后无声名。不然鸣玉游紫京，不然著书谈六经。九日可射天可补，鞭笞百蛮作降虏。离骚一篇亦不恶，雄笔盘盘映千古。君不见彩凤翔丹霄，一鸣应九韶。寸云起泰山，霖雨满人间。丈夫穷达果在天，安用儿女得志相歆羡，失志相悲怜。仰天大笑出门去，四海今谁鲁仲连。
﻿别冯驾之,金,李献能,古风,东风弄微寒，吹雪作轻阴。春归未得归，愁揽客子心。与君俱异县，那复重分襟。感时复恨别，老怀苦难任。忆昨荥阳会，灯火语夜深。纵谈间俳语，浩歌杂狂吟。相期梁宋游，感君肯相寻。西园偶差池，市楼成孤斟。相逢洧水湄，暂尔成盍簪。燕鸿还别去，又复如商参。我行落日边，匹马独登临。君方无定在，倦翼思茂林。人堪几回别，老境各骎骎。洧水不西流，双鱼定沉沉。幸有西飞鸿，无吝金玉音。
﻿昆阳元夜南寺小集,金,李献能,古风,春皋短短生兰芽，东风袅袅吹芳华。暗黄着柳小梅素，月姊新年恰十五。东皇太一来翩翩，竹宫神光祀甘泉。茂陵弓剑没秋草，凤灯煌煌空自然。当年曼衍鱼龙舞，回头昭阳化飞土。昆阳客舍冷于冰，破殿萧条佛灯古。雪消梁苑想春红，车如流水马游龙。银瓶载酒随春风，酒酣一嚼百杯空。韶华过眼弦上箭，人生得酒从欢宴。北斗阑干夜参半，耿耿疏星淡河汉。
﻿追忆颍亭汎舟寄阳翟诸友,金,李献能,古风,十月冬气寒，清霜殒群木。轻舟汎颍水，微风吹野服。信流不知还，石艇横老玉。苔花锦斓斑，悬溜珠䍡�。颇离廛市杂，倒泻轩裳俗。岁月今几何，春草萋以绿。怀归剧饥渴，仰羡双飞鹄。矫首九山云，迢迢伤远目。
﻿郏城秋夜怀李仁卿,金,李献能,古风,日入群动息，暝色阴濛濛。故人隔颍水，袅袅生秋风。轻风捲纤云，碧汉磨青铜。坐久襟袖凉，皎月升天东。伊人如此月，霁色罗心胸。可望不可亲，倏巳驾飞鸿。念此太虚间，心交神自通。而况千里月，相望宁不同。孤光透薄帷，俨如接音容。翻翻绕枝鹊，唧唧侵阶蛩。上床转不寐，高楼待晨钟。相思夜何永，月落秋床空。
﻿春草碧,金,李献能,词,紫箫吹破黄州月。蔌蔌小梅花、飘香雪。寂寞花底风鬟，颜色如花命如叶。千里涴兵尘、凌波袜。心事鉴影鸾孤，筝弦雁绝。旧时雪堂人、今华发。断肠金缕新声，杯深不觉琉璃滑。醉梦绕南云、花上蝶。
﻿江城梅花引 为飞伯赋青梅,金,李献能,词,汉宫娇额倦涂黄。试新妆。立昭阳。萼绿仙姿，高髻碧罗裳。翠袖卷纱閒倚竹，暝云合，琼枝荐暮凉。壁月浮香摇玉浪。拂春帘，莹绮窗。冰肌夜冷滑无粟，影转斜廊。冉冉孤鸿，烟水渺三湘。青鸟不来天也老，断魂梦，清霜静楚江。
﻿浣溪沙 河中环胜楼感怀,金,李献能,词,垂柳阴阴水拍堤。欲穷远目望还迷。平芜尽处莫天低。万里中原犹北顾，十年长路却西归。倚楼怀抱有谁知。
﻿赠李之和,金,李冶,七言律诗,玄牝机关不死根，自消自息自氤氲。暖于燄燄九微火，轻似飘飘三素云。白玉池心流晓润，紫金炉口袅馀熏。未知与道相应否？试作新诗一问君。
﻿潇湘夜雨,金,李冶,七言绝句,远寺孤舟堕渺茫，雨声一夜满潇湘。黄陵渡口风波暗，多少征人说故乡。
﻿杨白花,金,李冶,古风,帝家迷楼春昼长，紫笙吹破百花香。葡萄凝碧琥珀光，燕语莺啼空断肠。枕帷红泪洒潇湘，玉镜台前添午妆。茜罗绶带双鸳鸯，蝴蝶趁雪上钗梁，千里万里云茫茫。
﻿姑苏台,金,李冶,古风,吴王宴罢歌台晚，斜日清江映阑槛。台上西施醉捧心，江边东越愁尝胆。鸱夷裹尸去不还，麋鹿散迹游其间。秋深明月照高树，惊乌啼落丹枫寒。功名独羡陶朱子，一夜扁舟弄云水。
﻿七星岩,金,李冶,古风,严公旧隐名七星，幽阒寥廓真仙庭。峨峨云盖结双顶，天风不动闻流铃。字青石赤尚奇伟，撝诃守护烦山灵。不是人间玉局所，今贮天上琅函经。我疑山泽自通气，又如蛰户藏雷霆。曾闻洞府仙所话，岁与下土收蝗螟。早时祷雨叩辄应，古井犹带蛟龙腥。土壤飘飘槩可想，地籁瑟瑟犹堪听。世上楼观岂不有，穷极技艺分红青。何如石室坚且好，万古仙迹留芳馨。我来到此洗俗虑，仰视玉宇摩青萍。卢敖尚许随学道，骖鸾驾凤游沧溟。
﻿观主人植槐,金,李冶,古风,主人有佳树，移植庭之隅。繁柯虽剪去，不敢触根株。朝溉复夕灌，乳井几成枯。讽讽角弓诗，古人能起予。爱树尚如此，爱士当何如。
﻿江梅引,金,李冶,词,陌头杨柳恨春迟。被寒欺。淡依依。瘦损王孙，青琐小腰围。墙外琼枝空照影，翠娥敛，游丝百丈飞。燕归雁归书问寂。月细风尖供怨笛。玉骨成灰圣得回。梦里音容，良是觉来非。多少江州司马泪。断肠曲，河声送落晖。
﻿摸鱼儿,金,李冶,词,雁双双、正飞汾水，回头生死殊路。天长地久相思债，何似眼前俱去。摧劲羽。倘万一幽冥，却有重逢处。诗翁感遇。把江北江南，风嘹月唳，并付一丘土。仍为汝。小草幽兰丽句。声声字字酸楚。拍江秋影今何在，宰木欲迷堤树。霜魂苦。算犹胜、王嫱有冢贞娘墓。凭谁说兴。叹鸟道长空，龙艘古渡。马耳泪如雨。
﻿摸鱼儿,金,李冶,词,为多情、和天也老，不应情遽如许。请君试听双蕖怨，方见此情真处。谁点注。香潋滟银塘，对抹胭脂露。藕丝几缕。绊玉骨春心，金沙晓泪，漠漠瑞红吐。连理树。一样骊山怀古。古今朝暮云雨。六郎夫妇三生梦，肠断目成眉语。须唤取。共鸳鸯翡翠、照影长相聚。西风不住。恨寂寞芳魂，轻烟北渚。凉月又南浦。
﻿鹧鸪天,金,李冶,词,太一沧波下酒星。露醽秘诀出仙扃。情知天上莲花白，压尽人间竹叶青。迷晚色，散秋馨。兵厨晓溜玉泠泠。楚江云锦三千顷，笑杀灵均话独醒。
﻿鹧鸪天,金,李冶,词,十丈冰花太一峰。拍浮来赴酒船中。碧筒象鼻秋泉滑，泽国幽香笑卷空。云淡泞，月朦胧。醉乡千里鲤鱼风。冯夷击鼓休惊客，罗袜生尘恐恼公。
﻿贺罗将仕拜命,金,李庭,七言律诗,问君为况近如何，若了青衫好事多。待献嘉谋裨北阙，未容高卧向南坡。竞辰事业常无倦，垂世功名要不磨。应笑柏山疏懒客，羊裘鹤发钓烟波。
﻿贺萧致政庆恩拜命,金,李庭,七言律诗,玉立诸郎总席珍，名登天府早荣亲。读书闻道超千古，教子如君有几人。行际风云攀郤桂，先沾雨露及庄椿。浮山名寿参天翠，长与蓝袍色斗新。
﻿咸阳怀古,金,李庭,七言律诗,连鸡势尽霸图新，兀兀宫墙压渭滨。指鹿只能欺二世，沐猴那解定三秦！倚天楼观馀焦土，落日河山几战尘。今古悠悠同一辙，不须作赋吊前人。
﻿溪行,金,李庭,七言绝句,枯木扶疏夹道傍，野梅倒影浸寒塘。朝阳不到溪湾处，留得横桥一板霜。
﻿送裴子法北行,金,李庭,七言绝句,疋马区区万里行，知君雅志为苍生。圣朝若问经邦策，好草囊封劝罢兵。
﻿游广胜寺东岩,金,李庭,古风,年来百念如寒灰，老眼慵向时人开。犹有爱山缘未断，芒鞋信步东岩隈。东岩幽胜甲晋境，寒藤古木生苍苔。谁凿云根泄海眼，惊波深泻如奔雷。衲僧具眼觑天奥，作亭闯尔临渊洄。亭中空洞纳万象，收奇揽秀无遗材。倚阑清坐洗尘念，洒然冰雪涵灵台。上方一目尽千里，劳筋未暇穷崔嵬。百年名刹烬一炬，可怜金碧成蒿莱。世间兴废岂足道，会看穹壤论三灾。短生乘化不暂驻，须臾变化随风埃。心知所历皆梦境，题诗漫识吾曾来。下山一笑便陈迹，但见白塔苍烟堆。
﻿水龙吟 萧公弼生朝,金,李庭,词,喜逢天上天人，一尊共醉梅花底。朝元已了，读书未遍，复来人世。憩鹤台边，景龙门外，十年游戏。自归来，却过赵州桥上，阅桥下，东流水。尽道翱翔物外，解牛刀、刃游余地。谁知别有，香山远韵、谪仙豪气。应笑蹉跎，半生书剑，今犹如此。待西风，拂口貂裘尘土，进黄公履。
﻿水调歌头 史侯生朝,金,李庭,词,辕门奏归凯，旭日上初筵。东风万家香火，春信到梅边。侧听称觞新语，一滴愿增一岁，门外酒如川。诏领八州督，声动九重天。茁兰芽，辉花萼，树堂萱。一门余庆如此，今古几人全。多少山东父老，久望太平勋业，毕竟在何年。整顿乾坤了，拭目认凌烟。
﻿水调歌头 张耀卿寿日,金,李庭,词,伤心庾开府，书剑忆游梁。十年流落冰雪，如履柏台霜。昨日螳螂当辙，今日豺狼当路，牛背置神光。竟访赤松去，不顾紫微忙。汉貂蝉，万人杰，八州王。有君如是何事，高卧北窗凉。传得黄州密印，有病安心是药，此外更无方。莫袖经纶手，遗爱在甘棠。
﻿望月婆罗门引 史尚书生朝,金,李庭,词,太平有象，老人星、喜照滹阳。前衔曾近文昌。寿乐今年余庆，新到五花堂。看鸡鸣问寝，鳞次称觞。白眉最良。八州督，汉侯王。院院琼林玉树，画戟清香。一椿五桂，更休说、燕山窦十郎。谈麈上，白日羲皇。
﻿满庭芳 冀德修生朝,金,李庭,词,燕寝凝香，金貂贳酒，挽将天上春回。踵门为寿，尽道谪仙才。谁识元龙豪气，沈雄自、湖海中来。十年梦，新亭风景，惟有岁寒梅。老来。须共约，凤皇山下，竹杖芒鞋。要从今浇下，胸次崔嵬。酿取周郎醇酎，更休用、桃李传杯。衡门外，柘荆尚在，千岁看花开。
﻿题黄华幽居图,金,李献甫,七言律诗,层层佛屋贴山腰，山下幽居胜午桥。物外人家无税后，閒中生理足渔樵。雁踰远障凌虚迥，人与高秋共寂寥。何处人间景如此，便应归隐不须招。
﻿围城,金,李献甫,七言律诗,碧树苍烟起暮云，长安陌上断行人。百年王气馀飞观，万里神州隔战尘。身与孤云向双阙，愁随落日到咸秦。山河大地分明在，莫为时危苦怆神。
﻿骤雨,金,李献甫,七言律诗,龙战云鏖拥日囚，鞭驱雷电走蛟虬。望中雨脚横天落，触处湍声卷地流。梁苑楼台失炎暑，汉家城阙动高秋。若为借得天瓢去，倒泻明河净九州。
﻿资圣阁登眺同麻杜诸人赋,金,李献甫,七言律诗,高阁凌云眼界宽，野烟碧树有无间。天边孤鸟飞不尽，陌上行人殊未还。魏国几回时事改，汴堤千古夕阳閒。愁来重倚阑干望，崧少西头是故山。
﻿夏夜,金,李献甫,七言绝句,银潢淡淡没疏星，一阵凉从雨后生。仰看浮云成独卧，数围蛛网络中庭。
﻿九龙池春望,金,李献甫,七言绝句,五年外地看清明，袖手低回过客亭。谢絮楚萍无定著，春光如我更飘零。
﻿兴庆池书所见,金,李献甫,七言绝句,短短菰蒲刺水青，翠萍开处鉴波明。画船转过垂杨外，水面风来闻乐声。
﻿河上之役三首 其一 ,金,李献甫,七言绝句,河堤一决岂天穷，失在当年固白公。谁与麻冈开故道，暂教版籍见山东。
﻿河上之役三首 其二 ,金,李献甫,七言绝句,新筑河堤要策勋，万人采净北壖薪。青青好借曹州柳，旧是中原一段春。
﻿河上之役三首 其三 ,金,李献甫,七言绝句,万夫卷土障横流，负土成山水未收。明日落成真盛事，谁能作赋拟黄楼。
﻿长安行,金,李献甫,古风,长安道，无人行，黄尘不起生榛荆。高山有峰不复险，大河有浪亦已平。向来百二秦之形，秪今百二秦之名。我闻人固物乃固，人不为力物乃倾。将军誓守不誓战，战士避死不避生。杀人饱厌敌自去，长安有道谁当行。黄尘漫漫愁杀人，但见蔽野鸡群鸣。河东游子泪如雨，眼花落日迷秦城。长安道，无人行，长安城中若为情。
﻿别春辞,金,李献甫,古风,东皇按辔来何迟，人间二月才芳菲。六十日春能几时，不如意事常相随。一声啼鴂花片飞，把酒却与春别离。春缓归，听我歌，滔滔岁月如流波，贵忧孰与贱乐多。吾宁不欲列华鼎、驰鸣珂，香屏倚妓荐绮罗。人生赋分有定在，谁能买愁费天和。长安市上酒如海，跨驴径上胭脂坡。酒酣醉舞双婆娑，春自来去如予何。
﻿秋风怨,金,李献甫,古风,疏星耿耿明天河，夜凉翠幕生微波。碧梧委叶傅金井，一夕秋风将奈何。春风令人和，秋风感人悲。妾愁自与秋风期，秋风争管人别离。灯灺垂红粉泥暗，龟甲屏风云影乱。络纬吊月啼不断，莲漏压荷夜未半。凉飘萧萧入疏竹，枕底寒声碎琼玉。敲愁撼睡睡不明，花露盈盈泫鱼目。秋风且莫吹，念妾守空闺。嫁狗随走鸡随飞，九死莫作荡子妻。郎薄倖，妾薄命，花自无言絮无定。碧云暮合郎未归，几度妆成掩明镜。
﻿陜州,金,李汾,七言律诗,黄河城下水澄澄，送别秋风似洞庭。李白形骸虽放浪，并州豪杰未凋零。十年道路双蓬鬓，万里乾坤一草亭。八月崤陵霜树老，伤心休折柳条青。
﻿州北,金,李汾,七言律诗,州北光风艳绮罗，南来扈从北人多。梨园法曲怀奴舞，月窟新声倩女歌。紫禁衣冠出金马，青楼阡陌瞰铜驼。薄游却忆开元日，常逐春风醉两坡。
﻿再过长安,金,李汾,七言律诗,细柳斜连长乐坡，故宫今日重经过。一时人物存公论，万里云山入浩歌。白发归来几人在，青门依旧少年多。自怜季子貂裘敝，辛苦灯前读揣摩。
﻿汴梁杂诗四首 其一 ,金,李汾,七言律诗,天津桥上晚凉天，郁郁皇州动紫烟。长乐觚棱青似染，建章驰道直于弦。犬牙磐石三千国，圣子神孙亿万年。一策治安经济了，汉庭谁识贾生贤。
﻿汴梁杂诗四首 其二 ,金,李汾,七言律诗,琪树明霞五凤楼，夷门自古帝王州。衣冠繁会文昌府，旌戟森罗部曲侯。美酒名讴陈广座，凝笳咽鼓送华辀。秦川王粲何为者，憔悴嚣尘坐白头。
﻿汴梁杂诗四首 其三 ,金,李汾,七言律诗,楼外风烟隔紫垣，楼头客子动归魂。飘萧蓬鬓惊秋色，狼藉麻衣涴酒痕。天堑波光摇落日，太行山色照中原。谁知沧海横流意，独倚牛车笑孝孙。
﻿汴梁杂诗四首 其四 ,金,李汾,七言律诗,寥落关山对月明，客窗遥夜梦魂惊。二年岐下音书绝，八月河南风露清。冉冉暮愁生草色，迢迢秋思入虫声。谁知广武英雄叹，老却穷途阮步兵。
﻿上清宫三首 其一 ,金,李汾,七言律诗,忆昔秋风从茂陵，词臣忝预汉公卿。瑶池宴罢西王母，翠辇归来北斗城。石马嘶残人事改，劫灰飞尽海山平。唯馀太一池边月，伴我骖鸾上玉京。
﻿上清宫三首 其二 ,金,李汾,七言律诗,苍梧云气赤城霞，绵络钧天帝子家。仙掌高承九霄露，霓旌遥驻五云车。昆明火劫惊人世，瀛海风涛撼客槎。醉里忽逢王子晋，玉笙吹上碧桃花。
﻿上清宫三首 其三 ,金,李汾,七言律诗,千劫尘缘谢吏曹，道山仙阙事游遨。楼台缥缈沧溟阔，宫殿森罗紫极高。几代云孙接仙李，千年王母醉蟠桃。诗成便欲还山去，犹待君王赐锦袍。
﻿避乱陈仓南山回望三秦追怀淮阴侯信漫赋长句,金,李汾,七言律诗,凭高四顾战尘昏，鹑野山川自吐吞。渭水波涛喧陇阪，散关形势轧兴元。旌旗日落黄云戍，弓剑霜寒白草原。一饭悠悠从漂母，谁怜国士未酬恩。
﻿雪中过虎牢,金,李汾,七言律诗,萧萧行李戛弓刀，踏雪行人过虎牢。广武山川哀阮籍，黄河襟带控成皋。身经戎马心逾壮，天入风霜气更豪。横槊赋诗男子事，征西谁为谢诸曹。
﻿西归,金,李汾,七言律诗,扰扰王城足是非，不堪多病决然归。只因有口谈时事，几被无心触祸机。日暮豺狼当路立，天寒雕鹗傍人飞。终南山色明如画，何限春风笋蕨肥。
﻿避乱西山作,金,李汾,七言律诗,三月都门昼不开，兵尘一夕捲风回。也知周室三川在，谁复秦庭七日哀。鸦啄腥风下阳翟，草衔冤血上琴台。夷门一把平安火，定逐恒山候骑来。
﻿柳塘,金,李汾,七言律诗,长安西望少城隈，杨柳陂塘手自栽。渭水波光摇草树，终南山色入楼台。平生事业书千卷，浮世功名酒一杯。我亦陆浑山下去，拟寻佳处斸莓苔。
﻿清明,金,李汾,七言绝句,鸣珂振毂满重城，春日绵绵老燕莺。人在碧鸡坊外住，澹随流水过清明。
﻿下第,金,李汾,七言绝句,学剑攻书漫自奇，回头三十六年非。春风万里衡门下，依旧并州一布衣。
﻿磻溪,金,李汾,七言绝句,封侯输与曲如钩，冷坐磻溪到白头。老妇厨中莫弹铗，白鱼留待跃王舟。
﻿感寓述史杂诗五十首 其一 苏客卿秦,金,李汾,七言绝句,游说诸侯获上卿，贾人唇舌事纵横。可怜一世痴儿女，争羡腰间六印荣。
﻿感寓述史杂诗五十首 其二 韩淮阴信,金,李汾,七言绝句,仗剑淮阴去复还，举头西望识龙颜。堂堂竟握真王印，未害男儿辱胯间。
﻿感寓述史杂诗五十首 其三 叔孙奉常通,金,李汾,七言绝句,秦时博士鲁诸生，漏网骊山百丈坑。邂逅刘郎习绵蕝，便能弹压汉公卿。
﻿感寓述史杂诗五十首 其四 马中令周,金,李汾,七言绝句,脚踏长安陌上尘，布衣西上欲谁亲。君王不省常何策，憔悴新丰一旅人。
﻿感寓述史杂诗五十首 其五 远祖雁门武皇,金,李汾,七言绝句,死心唐室正诸侯，铁马南来隘九州。当日三垂冈上意，诸孙空抱腐儒羞。
﻿拟张水部行路难,金,李汾,古风,洛阳行人心欲折，半年西州信音绝。弹笔峡口兵尘高，半夜心悬陇山月。君不见嗷嗷失群鸟，泪尽眼流血。潼关昼闭汉使稀，安得慰我生离别。
﻿云溪晓汎图,金,李汾,古风,晓景澹明月，落影潭西丘。晴川挂烟树，光拂云河流。枫林入行色，关山生白头。羡羡画中人，忆我秦川游。君帆渺何许，傥下沧浪洲。沧浪吾有约，寄谢同盟鸥。
﻿古月一篇为裕之赋,金,李汾,古风,古月天不收，敌君三万秋。天孙弄明镜，光涌云间流。忆昔放逐江南州，金陵女儿歌棹讴。草裹乌纱巾，散著紫绮裘。酒酣把玉笛，直欲扪参历井、骑斗牛。醉中呼儿摇双舟，吾欲乘流下石头。起来茫茫视八极，万里只有元丹丘。丹丘子，游人间，风尘何为往复还。玉华山人近招我，九日朝帝苍梧山。
﻿读公孙弘传,金,李过庭,七言绝句,古来好客数平津，我道真龙未必真。一个仲舒容不得，不知开閤为何人。
﻿寄王总管,金,李昶,七言绝句,华阳东下古梁州，五马旌旗拥上游。肠断寒江衣带水，令人空望镇南楼。
﻿尘,金,杜充,七言律诗,汩汩劳生为尔忙，只除不到白云乡。步回洛浦生罗袜，歌断秦楼蔌杏梁。閒扑衣襟迷远望，静穿窗隙锁斜阳。帝城别有风流在，辇路春风十里香。
﻿马嵬道中,金,杜佺,七言绝句,垂柳阴阴水拍堤，春晴茅屋燕争泥。海棠正好东风恶，狼藉残红送马蹄。
﻿禹城道中,金,杜仁杰,五言律诗,自发醯鸡覆，蓬心得少瘳。乾坤一尺箠，今古几全牛。岁月怜丹灶，云山笑白头。此生真欲上，何地不菟裘。
﻿病中枕上,金,杜仁杰,五言律诗,忽忽卧几月，遂成疏懒名。却因久病后，更觉万缘轻。月落窗影动，夜寒灯晕生。狸奴似相慰，分坐守残更。
﻿送信云父,金,杜仁杰,五言律诗,居士身轻日，秋天木落时。山青云冉冉，川白草离离。涉世心将破，怀人鬓已丝。相逢琴酒乐，应怪久违期。
﻿病中忆坦夫兄,金,杜仁杰,五言律诗,共脱壬辰乱，他乡见愈亲。论才唯有子，知己更无人。避世相看老，通家未拟贫。竹林平日约，早晚得为邻。
﻿从军,金,杜仁杰,五言律诗,野阔牛羊小，天低草树平。吴疆连晋境，汉卒杂番兵。月合围城晕，风酣战阵声。中原良苦地，上古错经营。
﻿雨中寄高无尘,金,杜仁杰,五言律诗,久客饶孤闷，连阴动浃旬。行云应已倦，细雨亦伤频。飘泊嗟吾道，饥寒任此身。人家酒应熟，谁为问南邻。
﻿雪后书事,金,杜仁杰,五言律诗,雪罢山原净，日晴风景新。一川花气午，万壑水声春。天地开华国，关河失战尘。无边春色里，惆怅独行人。
﻿至日,金,杜仁杰,五言律诗,松竹浣花里，桑麻杜曲田。苍茫辞蜀地，辛苦见秦天。死去谁怜汝，生还事偶然。但甘终垄亩，待聘岂前贤。
﻿宿金线泉,金,杜仁杰,五言律诗,官舍值淫雨，客衣惊早秋。泄云迷灌木，行潦带清流。蛛网翻新霁，蝉声咽暮愁。古今何限事，白首对沧洲。
﻿中秋夜宿普照喜周卿至,金,杜仁杰,五言律诗,久客厌孤寂，跫然闻子来。夜凉风缩瑟，云破月徘徊。旧事休重说，新诗且细裁。几年无此夕，独欠两三杯。
﻿无题,金,杜仁杰,五言律诗,老泪河源竭，忧端泰华齐。苦吟知有恨，细写却无题。事与孤鸿北，身携片影西。催归烟树外，不用向人啼。
﻿沧浪亭观雨,金,杜仁杰,七言律诗,萧萧北风吹北窗，浪浪秋雨泻秋江。痴蝇不飞集枯几，饥鼠屡出翻空缸。杂花叶底开无数，佳木门前立自双。散地自知心地远，赏音谁解足音跫。
﻿病中呈裕之,金,杜仁杰,七言律诗,十载犹能复笑谈，归来重觅读书龛。耒阳白酒君应具，勾漏丹砂我自惭。民讼几时消自苦，山城虽小得穷探。也知清俭难持久，好趁秋风酒菊潭。
﻿读前史偶书,金,杜仁杰,七言律诗,杨彪不著鹿皮冠，元亮还书甲子年。此去乱离何日定，向来名节几人全。中原消息苍茫外，故里山河涕泪边。六国帝秦天暂醉，鲁连休死海东壖。
﻿解嘲呈元明府,金,杜仁杰,七言律诗,江气冥冥江雨飞，潜夫四月著冬衣。野荼蘼谢蔷薇发，山鹧鸪啼杜宇归。青鬓渐随愁共减，素心长与慢相违。四方糊口非君事，自识飘零有是非。
﻿自遣二首 其一 ,金,杜仁杰,七言律诗,少日襟怀悔自豪，暮年志节讵须高。敢将议论轻疑孟，閒得工夫细和陶。酒尽枯肠还磊礧，诗成白发转刁骚。皇天汲汲诚何意，也共人生一体劳。
﻿自遣二首 其二 ,金,杜仁杰,七言律诗,畚筑家园手自操，虽无多景足偿劳。十年种竹翻嫌密，一日栽松恨不高。是处求田消二顷，尚谁有梦到三刀。得名身后良痴计，尽拟浮沈付浊醪。
﻿延津待渡寄仲温参议,金,杜仁杰,七言绝句,一望河平一慨然，战尘如雾水如天。要知别后思君处，长在孤城落日边。
﻿夜宿郓城,金,杜仁杰,七言绝句,残月和灯照弊帷，疏风乘隙入征衣。恰逢远客思归日，正是家人说梦时。
﻿鲁郊,金,杜仁杰,七言绝句,六十衰翁更莫閒，好将华发映青山。穆生自合寻归计，不在区区醴酒间。
﻿发黄有感,金,杜仁杰,古风,飘萧中年发，既少何用白。苍黄未甚丝，明知不更黑。妻孥恐生悲，劝我课锄摘。眷然抚镜镊，青山堕虚席。
﻿和信之板桥路中古风二首 其一 ,金,杜仁杰,古风,岸风坼枯凌，野日明远烧。山晚云烟深，游子悲崄峭。平生文字僻，所历入吟啸。急景不贷人，佳处领其要。
﻿和信之板桥路中古风二首 其二 ,金,杜仁杰,古风,木杪来江光，中途憩消摇。佳人在空谷，尺素昔见招。徒老黄尘中，愧尔渔与樵。永怀《梁父吟》，日暮风萧萧。
﻿太常引,金,杜仁杰,词,碧幮冰簟午风凉。都是好风光。独自守空床。泪滴了、千行万行。别时情意，去时言约，刚道不思量。不是不思量。说着后、教人语长。
﻿朝中措,金,杜仁杰,词,汴梁三月正繁华。行路见双娃。遍体一身明锦，遮尘满面乌纱。车鞍似水，留伊无故，去落谁家。争奈无人说兴，新来憔悴因他。
﻿长门怨,金,杜仁杰,乐府曲辞,天上神仙也别离，人间那得镇相随。不须贵买临邛赋，只想君王未见时。
﻿乔牌儿,金,杜仁杰,曲,世途人易老。幻化自空闹。蜂衙蚁阵黄粱觉。人间归去好。
﻿金娥神曲,金,杜仁杰,曲,世俗看取。花样巧番机杼。乾坤腐儒。天地逆旅。自叹我难合时务。
﻿下第过榆次,金,步元举,七言律诗,栖迟零落未归人，已坐无成更坐贫。意气敢论题柱客，晨昏多负倚门亲。囊空渐觉钱馀贯，衣敝翻饶虱满身。遥望秦关独惆怅，一天风雨落花春。
﻿乱后,金,辛愿,五言律诗,兵去人归日，花开雪霁天。川原荒宿草，墟落动新烟。困鼠鸣虚壁，饥乌啄废田。似闻人语乱，县吏已催钱。
﻿赠赵仲常,金,辛愿,五言律诗,赵子年虽小，论诗乐最深。秋风凡几首，冬日更多吟。老大吾无力，文章尔用心。荒山松竹底，莫厌数相寻。
﻿赠刘庵主,金,辛愿,五言律诗,蚤薄轩裳贵，高寻绮皓踪。一囊闾里药，六尺水云筇。午枕眠芳景，晴檐望远峰。柴门常不掩，应得野夫从。
﻿赠赵宜之二首 其一 ,金,辛愿,五言律诗,夫子今词伯，胡为远帝京。青云无辙迹，白发有柴荆。鬼戏多年病，人高四海名。麟经方有缺，无惜继丘明。
﻿赠赵宜之二首 其二 ,金,辛愿,五言律诗,转徙家无地，逢迎客有尊。光阴连病枕，天地一愚轩。霜雪青松古，风尘白璧温。从渠投隙者，衮衮向金门。
﻿送裕之往许州酒间有请予歌渭城烟雨者因及之,金,辛愿,五言律诗,白酒留分袂，青灯约对床。言诗真漫许，知已重难忘。爽气虚韩岳，文星照许昌。休歌渭城柳，衰老易悲伤。
﻿同赵长水汎舟,金,辛愿,七言律诗,洛水秦山晚自澄，孤洲烟树绿相仍。波摇朗月浮金镜，岭隔华星断玉绳。但觉转船惊白鸟，岂烦挥翣怒青蝇。风尘浩荡飘蓬里，愧似林宗陪李膺。
﻿陋室,金,辛愿,七言律诗,陋室何妨似燕窠，暮年终得返鱼蓑。壶中日月时常好，枕上功名不足多。往古来今真夜旦，高天厚地一罝罗。鹿门幸有庞公乐，牛角徒为宁戚歌。
﻿乱后还三首 其一 ,金,辛愿,七言律诗,兵戈为客苦思乡，春暮还乡却自伤。典籍散亡山阁冷，松筠憔悴野园荒。莺衔晚色啼深树，燕掠春阴入短墙。邻里也知归自远，竞将言语慰凄凉。
﻿乱后还三首 其二 ,金,辛愿,七言律诗,乱后还家春事空，树头无处觅残红。棠梨妥雪沾新雨，杨柳飘绵飏晚风。谈笑取官惊小子，艰难为客愧衰翁。残年得见休兵了，收拾閒身守桂丛。
﻿乱后还三首 其三 ,金,辛愿,七言律诗,春来漂泊心情减，老去艰危气力微。芳草际天愁思远，干戈满地故人稀。怀金跃马时何有，问舍求田事已违。粝食敝衣聊自足，白头甘息汉阴机。
﻿题游彦明林园三首 其一 ,金,辛愿,七言律诗,先生未老厌儒冠，筑屋栽篱守岁寒。经史日长常满案，鱼虾溪近得供盘。幽花入室无多种，瘦竹关情只数竿。萧洒远辞车马迹，求官何必近长安。
﻿题游彦明林园三首 其二 ,金,辛愿,七言律诗,城郭繁华断往还，林园幽阒养高閒。花低暖蕊斜窥水，竹亚晴梢巧避山。尊俎岁时君得意，风埃南北我何颜。丹房药镜游心久，不惜哀矜洗病孱。
﻿题游彦明林园三首 其三 ,金,辛愿,七言律诗,不碍遥看冷翠微，尽教丛竹映窗扉。篱根傍水知鱼乐，屋角邻花鸟自归。浊酒野芹安已久，华轩高马到从稀。人间回首皆堪鄙，羡汝幽栖得所依。
﻿函关,金,辛愿,七言律诗,双峰高耸大河旁，自古函关一战场。紫气久无传道叟，黄尘那有弃繻郎。烟迷短草秋还绿，露浥寒花晚更香。共说河山雄百二，不堪屈指算兴亡。
﻿寄裕之,金,辛愿,七言律诗,青云一别阮家郎，甚欲题诗远寄将。好句眼前常蹉过，佳人心上不曾忘。谁家秋月茅亭底，何处春风锦瑟旁。昌谷烟霞久寂莫，欢游还肯到三乡。
﻿过崧山,金,辛愿,七言绝句,催老年光衮衮来，好怀知欲向谁开。箕山颍水春风里，呼起巢由共一杯。
﻿隆德故宫,金,辛愿,七言绝句,蛇分鹿死已无秦，五十年来汉苑春。问著流莺无一语，柳条依旧拂墙新。
﻿山寒,金,辛愿,七言绝句,山寒春静早关门，新月微光照短垣。可恨暮云欺落景，却将残霭助黄昏。
﻿山园,金,辛愿,七言绝句,岁暮山园懒再行，兰衰菊悴颇关情。青青多少无名草，争向残阳暖处生。
﻿临江仙 河山亭留别钦叔裕之,金,辛愿,词,谁识虎头峰下客，少年有意功名。清朝无路到公卿。萧萧华屋，白发老诸生。邂逅对床逢二妙，挥毫落纸堪惊。他年联袂上蓬瀛。春风莲烛，莫忘此时情。评注（点击查看或隐藏评注）
﻿早起,金,周昂,五言律诗,覆斗临霜阁，号钟满夜城。飞扬他日事，去住此时情。文字工留滞，尘沙管送迎。百年今巳半，凛凛畏虚生。
﻿晓望,金,周昂,五言律诗,晓树云重隐，春城日半阴。苍茫尘土眼，恍惚岁时心。流落随南北，才华阅古今。柴荆生事窄，宁忆二疏金。
﻿羁旅,金,周昂,五言律诗,羁旅情方惨，暄寒气尚胶。谷风连远阵，原树郁春梢。要路嗟何及，浮名久已抛。百年粗饭在，真欲事诛茅。
﻿早春,金,周昂,五言律诗,小雪寒仍在，烟花意巳深。老侵长路鬓，春荡故园心。幸可追沂咏，何劳费越吟。微躬应自爱，莫作愧千金。
﻿雪,金,周昂,五言律诗,小雪暮能繁，愁云久更昏。细灯寒出户，欹树老当轩。竹叶旧时酿，梅花何处村。赋诗空入夜，愁绝与谁论。
﻿雨过,金,周昂,五言律诗,雨映高檐过，山开晚日明。动云方溃拥，号水未休争。沙岸鼋鼍出，荒庭鹤鹳行。草泥沾屐齿，杖策有馀清。
﻿晚步,金,周昂,五言律诗,郁郁孤城隘，飘飘绝塞游。短衣忘远步，高兴会清秋。白水深樵谷，黄云古戍楼。居人半裘毯，横管莫生愁。
﻿夜,金,周昂,五言律诗,门巷溪声爽，衣裳夜气苏。地清林影散，月静桂花孤。左省诗频咏，南楼兴不辜。关山冰雪里，何处觅天隅。
﻿晚望,金,周昂,五言律诗,叠嶂何时出，荒城落日低。音书云去北，烽燧客愁西。鹰隼乘秋击，狐狸倚莫啼。吟诗且排闷，佳句敢攀跻。
﻿独酌,金,周昂,五言律诗,渺渺清溪阔，悠悠弱藻沈。客衣临水静，鸟影过船深。暂把鱼竿坐，因知静者心。沧洲高兴动，巢父可东寻。
﻿秋夜,金,周昂,五言律诗,高阁钟初殷，层城月未光。净空含宇大，卧斗带星长。暗觉巢乌动，清闻露菊香。谁家砧杵急，应怯莫天凉。
﻿对月,金,周昂,五言律诗,月近天河白，秋深夜气清。蛛丝时隐见，兔杵正分明。欹帽中宵落，孤舟几处行。清风殊未发，树稳鹊休惊。
﻿促织,金,周昂,五言律诗,促织来何处，秋风暗与期。苦吟人不解，多恨尔如知。独枕难安夜，寒衣欲及时。凌晨揽清镜，一半巳成丝。
﻿溪南,金,周昂,五言律诗,小径通沙稳，清溪带树深。岸危低白屋，云近没青岑。洒落高秋气，飞腾志士心。云台与麟阁，莫遣二毛侵。
﻿继人韵,金,周昂,五言律诗,高兴秋方逸，幽居晚见过。欢交宁厌数，诗好不论多。五字含风雅，千篇费琢磨。自知才力拙，相报欲如何。
﻿宿西蓝,金,周昂,五言律诗,闻道西蓝好，能来定有缘。青山避乔木，流水信平田。步屧迷深竹，题诗惜莫烟。尘心厌翻倒，一室暂安禅。
﻿北湖清明,金,周昂,五言律诗,碧水随时酒，春风著处花。欢娱万国本，富贵五侯家。金动楼头管，香回日莫车。老夫唯欲睡，儿女莫相誇。
﻿中秋夜高阳对月,金,周昂,五言律诗,端正高阳月，空庭又见过。清风禁睡得，白发奈愁何。尚识王良策，难知织女梭。金波流汩汩，应为照滹沲。
﻿丘家庄早发,金,周昂,五言律诗,渡马危桥立，村鸡暗树号。星稀白水阔，雾重黑山高。外物谁能必，人生会有劳。鹍鹏终变化，早晚借风涛。
﻿边月,金,周昂,五言律诗,边月弓初满，山城角尚孤。中天看独立，永夜兴谁俱。未觉风生晕，空怀斗转隅。含情知白兔，欲下更踟蹰。
﻿侍祠太室,金,周昂,五言律诗,设燎彤庭敞，悬灯玉殿深。星河含爽朗，城阙动阴沈。祗慄诚初荐，馨香德巳歆。清风动云幕，有喜见神心。
﻿夜步,金,周昂,五言律诗,击柝邻居静，开门宿鸟惊。西风秋半急，北斗夜深明。独立乾坤大，徐行杖屦轻。遥怜汉宫阙，重露湿金茎。
﻿边月,金,周昂,五言律诗,驱车宿双浦，极目耿金波。不有中秋景，其如永夜何。沙分疑白雪，练失想明河。桂树元无意，南倾独好柯。
﻿晨起,金,周昂,五言律诗,鼓声随晓角，合沓起平荒。宿火连冈小，寒星堕水长。鲸翻惊日动，马食快宵凉。白首登坛将，功名好自强。
﻿送客,金,周昂,五言律诗,相见席不暖，送行情更牵。只愁人面隔，不放马蹄前。塞迥云垂地，溪平水接天。山川后期阔，把臂两茫然。
﻿对月,金,周昂,五言律诗,月满秋仍早，台高夜未徂。水光先剡淡，星影失踟蹰。玉帐传更急，荒城击柝孤。去年双泪眼，依旧入平芜。
﻿鹊山,金,周昂,五言律诗,西征疲短服，北望惨衰颜。再宿殊鸡舍，相看独鹊山。旆沾新雨过，鸟逐莫云还。白首瞻星汉，何时鼓角閒。
﻿望山中松,金,周昂,五言律诗,地险蟠根古，人稀小径消。雨皴开白雪，风响入青霄。未畏斧斤逼，惟愁霹雳烧。解鞍那避远，冷色故相招。
﻿对月,金,周昂,五言律诗,万里寥天月，相随不惮劳。屡添华发满，曾傍黑山高。影动新琼杵，光含旧宝刀。常娥应见讶，独宿弊绨袍。
﻿翠屏口七首 其一 ,金,周昂,五言律诗,去岁翠屏下，东流看涌波。愁将新鬓发，还对旧关河。翅健翻秋隼，峰高并晚驼。草深饶虎迹，夜黑欲谁过。
﻿翠屏口七首 其二 ,金,周昂,五言律诗,地拥河山壮，营关剑甲重。马牛来细路，灯火出寒松。刁斗方严夜，羔裘欲禦冬。可怜天设险，不入汉提封。
﻿翠屏口七首 其三 ,金,周昂,五言律诗,玉帐初鸣鼓，金鞍半偃弓。伤心看寒水，对面隔华风。山去何时断，云来本自通。不须惊异域，曾在版图中。
﻿翠屏口七首 其四 ,金,周昂,五言律诗,野蔓梢驼架，轻泥溅马鞍。径斜来险石，溪急上清滩。羽檄千山静，羔裘六月寒。长松空夹道，萧飒不成看。
﻿翠屏口七首 其五 ,金,周昂,五言律诗,旌节瞻前帐，风尘识旧坡。眼平青草短，情乱碧山多。晚起方投笔，前驱效执戈。马蹄须爱惜，留渡北流河。
﻿翠屏口七首 其六 ,金,周昂,五言律诗,万里来崩豁，终年气惨悽。地穷清涧断，天近玉绳低。孛窟黄沙北，昆崙白雪西。故园何处觅，搔首意空迷。
﻿翠屏口七首 其七 ,金,周昂,五言律诗,塞古秋风早，山昏落日低。积云鸦度久，荒岸马归齐。灯火看时出，茅茨渐欲迷。尘沙恨于役，况乃对鸡栖。
﻿边俗,金,周昂,五言律诗,返阖看平野，斜垣逐慢坡。马牛虽异域，鸡犬竟同窠。木杵舂晨急，糠灯照夜多。淳风今巳破，征敛为兵戈。
﻿山家七首 其一 ,金,周昂,五言律诗,秋日山田熟，山家趣转奇。垄苞银栗缀，墙蔓绿云垂。野饭留佳客，青钱付小儿。主人愁丧乱，数数问边陲。
﻿山家七首 其二 ,金,周昂,五言律诗,萧飒晚风凉，高杠引旆长。岭云残宿阵，陵日湛晨光。已作依刘表，终须问葛疆。俯身驰万里，未觉鬓毛苍。
﻿山家七首 其三 ,金,周昂,五言律诗,年深师欲老，秋至敌还轻。但使财思义，犹多死易生。指挥无险阻，感激在精诚。万古麒麟阁，何曾浪得名。
﻿山家七首 其四 ,金,周昂,五言律诗,简易军中事，川原入望多。草平铺碧锦，山远出青螺。远愧桃花水，重临杏子河。去年关塞意，萧飒起悲歌。
﻿山家七首 其五 ,金,周昂,五言律诗,赤涧蟠双阙，青山壮一门。放歌游远目，箕踞得高原。地险劳天设，边戈厌日屯。庙谋新控扼，万里可雄吞。
﻿山家七首 其六 ,金,周昂,五言律诗,官舍暂投辖，塞垣还着鞭。路移新岁月，心醉好山川。方丈何由到，桃源恐浪传。相看不隔水，遗恨惜他年。
﻿山家七首 其七 ,金,周昂,五言律诗,翡翠长松秀，氍毹细草斑。屡经新渡水，不数旧看山。太华愁登陟，终南费引攀。岂知图画景，长在马蹄间。
﻿北行二首 其一 ,金,周昂,五言律诗,卸鞍休马倦，解橐罢驼鸣。细雨侵衣急，长郊入卧平。溪喧看水满，山黑厌云生。莫怪龙行数，应知欲洗兵。
﻿北行二首 其二 ,金,周昂,五言律诗,比岁频分甲，今年贺息兵。竞誇新战士，谁识旧书生。北塞甘长别，南天欲远征。二年迎复送，空愧泰州城。
﻿山丹花,金,周昂,五言律诗,浪蕊谁能记，山丹旧所闻。卷花翻碧草，低地落红云。塞雨沾衣久，溪风入把勤。莫言羌妇丑，谁识汉昭君。
﻿寄金山老,金,周昂,五言律诗,庭前双柏树，作别似晨朝。书信随溪茗，音声落海潮。岭云閒可玩，边月苦无憀。相见愁他日，风沙两鬓凋。
﻿寄王子明,金,周昂,五言律诗,病起身仍懒，眠多意尚迷。笔成今夕把，书似隔年题。久恨心期阻，难邀物理齐。灯花应解事，岑寂向人低。
﻿无题,金,周昂,五言律诗,西风吹白水，日暮动寒威。野帐收旗尽，奚儿饮马归。梢梢闻鸟过，惨惨见云飞。夜黑多豺虎，荒村定敢依。
﻿萱草,金,周昂,五言律诗,万里黄萱好，风烟接路傍。迹疏虽异域，心密竟中央。染练成初色，移瓶得细香。客愁无路遣，始为看花忘。
﻿得家书,金,周昂,五言律诗,穷愁非昔境，白发有深根。泪破孤城郡，书来万里村。雁声寒日夜，秋色老乾坤。为问游方子，何时慰倚门。
﻿书斋,金,周昂,五言律诗,夜雨书斋冷，西风木叶抛。暗蛩侵坏壁，低雁落寒郊。壮志初尝胆，吾生岂系匏。草玄虽闭户，未用客相嘲。
﻿闻蝉,金,周昂,五言律诗,冥机辞委蜕，天籁发幽嘶。迥露增晨洗，清风借晚携。暂成千里隔，还作一枝低。客思饶相触，愁时故不齐。
﻿晚阴不成,金,周昂,五言律诗,落日明西极，高云暗朔方。楼台分照耀，宇宙一苍茫。不借蛟龙便，虚成燕雀忙。何须遣雷怒，郁郁绕高梁。
﻿窦氏园亭二首 其一 ,金,周昂,五言律诗,云树春秋色，风泉日夜声。过庭高幕暗，吹簟转雷惊。翠袖擎诗罢，银壶得酒倾。平生耽野趣，到此眼偏明。
﻿窦氏园亭二首 其二 ,金,周昂,五言律诗,磴凿苍崖破，池通碧涧流。憩深怜洞室，吟稳忆扁舟。谷口堪高隐，河梁厌远游。卜居真此地，幽寂更何求。
﻿新秋,金,周昂,五言律诗,畏日经时暑，清秋一夕凉。真堪近灯火，不复病衣裳。宋玉悲摇落，安仁愧老苍。鄙夫那及此，睡美百忧忘。
﻿家园,金,周昂,五言律诗,五亩园连竹，三间屋向阳。气和春浩荡，心静日舒长。花鸟成相识，琴书付两忘。陶然一尊酒，谁复记羲皇。
﻿晚望,金,周昂,五言律诗,独立孤城上，关山望不休。异乡惊绝域，远目豁清秋。未拟登楼作，空歌出塞愁。故园飞鸟外，溪水正南流。
﻿水南晚眺,金,周昂,五言律诗,小径通沙稳，清溪带树深。岸危低白屋，云近没青岑。洒落高秋气，飞腾志士心。赋诗增感激，流水是知音。
﻿香山,金,周昂,七言律诗,山林朝市两茫然，红叶黄花自一川。野水趁人如有约，长松阅世不知年。千篇未暇偿诗债，一饭聊从结净缘。欲问安心心巳了，手书谁识是生前。
﻿登绵山上方,金,周昂,七言律诗,环合青峰插剑长，小平如掌寄禅房。危阑半出云霄上，秘景尽收天地藏。野阔群山惊破碎，云低沧海认微茫。九华籍甚因人显，迥秀可怜天一方。
﻿谒先主庙,金,周昂,七言律诗,暗粉陈丹半在亡，短垣残日共悲凉。不须古碣书绵竹，自有荒村纪葆桑。尘土衣冠曾系马，岁时歌舞亦称觞。不应巴蜀江山丽，能使英灵忘故乡。
﻿即事二首 其二 ,金,周昂,七言律诗,远目伤心千里馀，凛然真觉近狼须。云边处处是青冢，马上人人皆白须。正忆荒村临古道，不堪独树点平芜。谁人与话西园路，梅竹而今似画图。
﻿九日,金,周昂,七言律诗,不堪马上逢佳节，况是天涯望故乡。高会未容陪戏马，旧游空复忆临香。痴云黯黯方垂地，小雪霏霏欲度墙。犹赖多情数枝菊，肯留金蕊待重阳。
﻿和路宣叔梅,金,周昂,七言律诗,月底明肌粲寿阳，道人呼入竹西堂。安排腊味千钟酒，消破春风万斛香。花鸟有情应见惜，蛾眉倾国故难藏。西湖骨朽东坡远，又为君诗恼一场。
﻿忆刘及之,金,周昂,七言律诗,千株何处封君橘，二顷谁家负郭田。长路风尘空费日，故园书札动经年。未能免俗真聊尔，不为怀忧亦悄然。襟抱何人与开释，论文除得老臞仙。
﻿楼桑庙,金,周昂,七言律诗,东市脐乾照夜脂，云龙风虎各乘时。地中鼓角袁方捷，天下英雄操已知。垄亩见贤谁恨晚，心中得计不妨迟。亦知汉祚难恢复，轻掷荆州恐未宜。
﻿北行即事二绝句 其一 ,金,周昂,五言绝句,闻道昆崙北，风尘避仆洼。至今悲汉节，不合度流沙。
﻿北行即事二绝句 其二 ,金,周昂,五言绝句,五月分衣节，三军受甲时。莫教麟阁将，频发羽林儿。
﻿晚望,金,周昂,七言绝句,烟抹平林水退沙，碧山西畔夕阳家。无人解得诗人意，只有云边数点鸦。
﻿有感,金,周昂,七言绝句,壮心未分逐流年，衰鬓从渠众目怜。却恨诗情消减尽，语言枯淡到中边。
﻿送李天英下第,金,周昂,七言绝句,不须寂寞恨东归，洗眼三年看一飞。试捲波澜入毫颖，莫教欧九识刘几。
﻿宋文贞公庙,金,周昂,七言绝句,开元四荒不动尘，柱石中原有老臣。襄土一丘松柏暗，长安三日荔枝新。
﻿读陈后山诗,金,周昂,七言绝句,子美神功接混茫，人间无路可升堂。一斑管内时时见，赚得陈郎两鬓苍。
﻿偶书,金,周昂,七言绝句,幽阴不放终年树，好味仍馀尽日茶。诗业未降心有种，世缘初尽眼无花。
﻿失子,金,周昂,七言绝句,白发飘萧老病身，几因儿女泪沾巾。虚谈误世王夷甫，只有情钟语最真。
﻿西城道中,金,周昂,七言绝句,草路幽香不动尘，细蝉初向叶间闻。溟濛小雨来无际，云与青山淡不分。
﻿醉经斋为虞乡麻长官赋,金,周昂,七言绝句,诗书读破自融神，不羡云安曲米春。黄卷至今真味在，莫将糟粕待前人。
﻿孙资深岁寒堂,金,周昂,七言绝句,世态浮云日夜移，春兰秋菊各争时。此心铁石无人会，唯有庭前柏树知。
﻿即事二首 其一 ,金,周昂,七言绝句,忧患年来坐读书，田园抛却任荒芜。目前却得晨昏力，碌碌无由似阿奴。
﻿即事二首 其一 ,金,周昂,七言绝句,不堪华发半头生，老去偏添爱嫪情。新得家书来报喜，旧时龟子绕床行。
﻿即事二首 其二 ,金,周昂,七言绝句,一床安置似僧居，白发忘梳动月馀。懒性渐成愁把笔，小诗常拟倩人书。
﻿春日即事,金,周昂,七言绝句,冻柳僵榆未改容，狐裘貂帽尚宜风。欲寻把酒浑无处，春在鸣鸠谷谷中。
﻿即事二首 其一 ,金,周昂,七言绝句,南苑霓旌动缭墙，天街莲烛照脩廊。斗南绛气风吹尽，小雨濛濛湿建章。
﻿即事二首 其二 ,金,周昂,七言绝句,杨花颠倒入帘栊，睡鸭香残碧雾空。尽日寻诗寻不得，鹁鸪声在梦魂中。
﻿代书寄大元伯,金,周昂,七言绝句,南园腊蚁记同倾，一纸书来万里情。日夜愁心随柳色，东风吹满大梁城。
﻿靳子温款春亭,金,周昂,七言绝句,曾数花须傍药阑，春风不到酒杯宽。自怜白首荒三径，桃李年年檐上看。
﻿寒林七贤,金,周昂,七言绝句,苦寒如此欲何之，雪帽风裘意自奇。纵有清诗三百首，未应肯得党家儿。
﻿过省冤谷,金,周昂,七言绝句,婴儿偃蹇正堪孩，换得山西老将回。往者不追来不戒，莫将家世论人材。
﻿鲁直墨迹,金,周昂,七言绝句,诗健如提十万兵，东坡真欲避时名。须知笔墨浑閒事，犹与先生抵死争。
﻿读柳诗,金,周昂,七言绝句,功名翕忽负初心，行和骚人泽畔吟。开卷未终还复掩，世间无此最悲音。
﻿正月大风雨,金,周昂,七言绝句,风如渤澥势凌虚，寒破貂裘力尚馀。不是化工难倚赖，也知青帝有驱除。
﻿题高欢避暑宫,金,周昂,七言绝句,百步风涛捲雪霜，画檐横壁欲翱翔。只应沙苑重归后，山水空青不解凉。
﻿冷岩行赋冷岩相公所居,金,周昂,古风,或为盂，或为钟，人心自异山本同。天清云远望不极，小孤宛在江流中。涧之毛，可筐筥，山之木，可斤斧。惟有白云高崔巍，风吹不消自太古。岘山何奇，羊子所攀。东山何秀，谢公往还。今尔胡为藉甚乎人间，于嗟乎冷山。
﻿清放斋,金,周昂,古风,平生眼白嫌物俗，此身谁要冠带束。茶瓯饭饱一饮足，卧听松风仰看屋。
﻿莫州道中,金,周昂,古风,大陵河东古莫州，居人小屋如蜗牛。屋边向外何所有，唯见白沙累累堆山丘。车行沙中如倒拽，风惊沙流失前辙。马蹄半跛牛领穿，三步停鞭五步歇。鸡声人语无四邻，晚风萧萧愁杀人。人有祷，沙应神，辽东老兵非使臣，何必埋却双行轮。
﻿感秋,金,周昂,古风,秋气入行帐，愁人中夜知。鸡声与人语，耿耿异常时。清晨起危坐，感难不自持。羲和驭飞毂，往返无停期。春草如昨日，已复悲离离。顾谓镜中发，尔衰安得迟。结束媚鞍马，荒山去委蛇。黄花泫宵露，绿野含晨曦。吾事久不谐，悠悠随所之。有怀南涧约，敢赋北山诗。
﻿利涉道中寄子端,金,周昂,古风,行武昌，望利涉。高青烟，低白雪，冈陵瀰漫沟浍灭。氤氲冷日从东来照我，清影忽作溪水卧明月。凌兢羸马猬毛缩，诘曲微行蛇腹裂。遗鞭脱镫初不知，指僵欲堕骨欲折。毡裘毛袜良可念，我自无备谁从辍。人家土榻借微暖，坐久清冰落须颊。黄花臞仙怯风驭，久向笙歌窟中蛰。径须持此远相饷，一洗夜堂花酒热。
﻿底柱图,金,周昂,古风,鬼门幽险深百篙，人门逼窄逾两牢。舟人叫渡口流血，性命咫尺轻鸿毛。开图顿觉风雷怒，素发飘箫激衰腐。河来天上石不移，安得此心如底柱。
﻿吊张益之,金,周昂,古风,当年读书山堂中，夜喜与君灯火同。尘编壤简如蠹攻，弱质鄙钝烦磨砻。新诗如洗露芒锋，逸气欲倒浮云骢。轻裘肥马世上雄，吾徒一饭尝未充。君如孔翠愁彫笼，我亦哀鸿避鸣弓。孤城一别天西东，几见黄叶飞霜风。寄书无由魂梦通，西望落日衔千峰。他时云雨傥相逢，犹思惊雷起池龙。鬼神无赖欺天公，哀哉若人竟死穷。自闻君亡阜生胸，上诉九关无路从。百年过眼如转蓬，梦时忧乐觉即空。长夜漫漫何时终，作诗寄哀投殡宫。
﻿□子,金,周驰,五言律诗,勿以微才弃，安危任不轻。谁怜一片小，能使四方平。几案由吾正，槃㿻免尔倾。何当遇夷坦，沈默更何营。
﻿箸诗,金,周驰,五言排律,矢束形何短，筹分色尽红。骈头斯效力，失偶竟何功。比数槃盂侧，经营指掌中。蒸豚挑项脔，汤饼拌油葱。正使遭谗口，何尝废直躬。上前如许借，犹足沃渊衷。
﻿闰月九日,金,孟宗献,七言律诗,南崖烘暖贮秋光，胜处相沿釂一觞。俚谚难逢两寒食，闰馀今值小重阳。头风比似常年愈，菊面浑如去岁黄。老矣欢游定能几，佳时此乐最难忘。
﻿柳塘,金,孟宗献,七言绝句,摇摇风影漾寒塘，静里亭台日月长。不似隋家堤岸上，乱鸦残照管兴亡。
﻿苏门花坞,金,孟宗献,七言绝句,绕舍云山慰眼新，看花差后洛阳尘。从君小筑繁香坞，不负长腰玉粒春。
﻿龚平甫森玉轩,金,孟宗献,古风,古人借宅亦种竹，大是饕奇心未足。高斋闻有万琅玕，坐对怀山饮秋绿。官閒胜日无一事，尊酒不空仍有肉。他时剥啄叩君门，高枕矮床容我宿。
﻿旧蓄一琴弃置者久矣李君仲通为张弦料理仍鼓数曲以诗赠之,金,孟宗献,古风,我家筝奴忧乐同，尘埃满面鬓发蓬。徽弦不具挂墙壁，似惭无以娱衰翁。夫君一见为披拂，坐使寒谷为春融。中含太古意味足，杂以新态来无穷。繁声流水不可喻，直与造化相冥通。形神久已坐灰槁，一旦抉剔驱盲聋。寂然反听杳难诘，但觉万窍俱玲珑。千金不得和扁力，谁谓起废由枯桐。曲终玄旨竟谁会，非弦非指仍非空。拂衣欲往君且止，为我乘兴弹悲风。
﻿张仲山枝巢,金,孟宗献,古风,达人孤高与世疏，百年直寄犹须臾。归来掩关聊自如，人之不足等有馀。乐哉下视濠梁鱼，逍遥自契蒙庄书。异时驭气游太虚，我知枝巢亦蘧庐。
﻿菩萨蛮 回文,金,孟宗献,词,睡惊秋近鸣虫砌。苍鬓掺匀霜。影孤灯翳冷。长叹浩歌狂。
﻿春浦帆归图,金,孟攀鳞,七言绝句,涵空水色碧于苔，照眼山光翠作堆。疑是桃花源上客，轻舟天外得春来。
﻿南京,金,孟鲠,七言律诗,愔愔坊陌傍深春，活活河流雨过浑。花鸟几时充贡赋，牛羊今日上丘原。犹传柳七工词翰，不见朱三有子孙。我亦前生梁楚士，独持心事过夷门。
﻿折花怨,金,孟鲠,七言绝句,匆匆杯酒又天涯，迟日墙东叫卖花。可惜同生不同死，却随春色去谁家。
﻿徐州,金,孟鲠,古风,徐州压城霜木赭，可能回首风尘下。当年缟素从西来，仰天伏地声呜哑。君臣大义日月白，牧野鸣条此其亚。帝王气象佳葱葱，举止却类田舍翁。美人琼玉是粪土，四海正在水火中。如龙如虎尚蹉跌，况乃竖子贪天功。
﻿猛虎,金,孟鲠,古风,猛虎被束缚，皮肉不相保。人生到错迕，天地亦草草。古来割据何代无，可怜百万殉匹夫。渔阳突骑如风火，青州城门铁作枢。丈夫好在识时务，座上赤龙公莫舞。沙海荒荒魂不归，莫说青州泪如雨。
﻿漫书,金,宗端修,七言绝句,冷面宜教冷眼看，只惭索米向长安。阴崖何限枯松树，望见屏帏尽牡丹。
﻿宝岩僧舍,金,宗道,七言绝句,寂寂钟鱼柏满轩，午风轻飏煮茶烟。西堂竟日无人到，只许山人借榻眠。
﻿谢人惠二小漆冠,金,岳行甫,七言律诗,规制新翻出杜郎，最宜闺子夜烧香。不争宝髻峨宫样，自与霓裳配道装。细拢翠鬟云易满，浅衔牙栉月难藏。水衡双寄非无意，要买杨枝恼孟光。
﻿立春日,金,岳行甫,七言律诗,银线青丝翠碗堆，争牛击鼓欲惊雷。翻风斗巧春头胜，漉雪浮香臈尾杯。迎暖梢梢金著柳，逗寒叶叶粉飘梅。不成一事人空老，半百光阴又七回。
﻿史院从事日感怀,金,耶律履,七言律诗,不学知章乞鉴湖，不随老阮醉黄垆。试从麟阁诸贤问，肯屑兰台小史无。一战得侯输妄尉，长身奉粟愧侏儒。禁城钟定灯花落，坐拊尘编惜壮图。
﻿念奴娇 寄云中完颜公,金,耶律履,词,紫琼洼挂，算何年、砻琢云根山骨。理润坚温，知雅称、绝格风流人物。待价因循，一时奇遇，得失才容发。千金先许，玉堂初认仿佛。老坡疑是前身，赤蛇宵吼，肯迟留扪拂。尚有当时耽玩趣，习气终难摩没。更莫矜夸，武夷玉窦，千尺兴平窟。开奁发幂，隶僮已倦嗟咄。
﻿朝中措 寄云中完颜公,金,耶律履,词,何年仙节弭人寰。玉立紫云间。气吐虹霓千丈，辞源江汉翻澜。金门大隐，管中谁见，位列清班。看取酒酣风味，何如明月缑山。
﻿虞美人 寄云中完颜公,金,耶律履,词,水收霜落云中早。群雁云中道。夜来明月过西山。料得水边石上不胜寒。黄尘堆里人相看。未惯云林眼。当年曾说探崆峒。怕有黄庭消息寄西风。
﻿过阴山和人韵 其二 ,金,耶律楚材,五言律诗,羸马阴山道，悠然远思寥。青峦云霭霭，黄叶雨萧萧。未可行周礼，谁能和舜韶。嗟吾浮海粟，何碍八风飘。
﻿用万松老人韵作十诗寄郑景贤 其一 ,金,耶律楚材,五言律诗,毡庐同抵足，谈道月西沈。议论馨香发，文章蕴藉深。正便边氏腹，不上谪仙襟。自得逍遥意，何须泊邓林。
﻿用万松老人韵作十诗寄郑景贤 其二 ,金,耶律楚材,五言律诗,丰城三尺剑，神气尚埋沈。确论穿杨的，生机劈筈深。天真贮便腹，浩气塞征襟。伫看泽天下，清风冠士林。
﻿用万松老人韵作十诗寄郑景贤 其三 ,金,耶律楚材,五言律诗,破船无渗漏，流水不能沈。雾锁青山秀，花藏古径深。白云陪野兴，晴月洗烦襟。绝后重苏息，飞花枯木林。
﻿用万松老人韵作十诗寄郑景贤 其四 ,金,耶律楚材,五言律诗,隐隐三星出，依依片月沈。鹤飞辽海阔，猿啸楚山深。柳色云沾袖，芦花雪满襟。普天秋意露，一叶坠梧林。
﻿用万松老人韵作十诗寄郑景贤 其五 ,金,耶律楚材,五言律诗,玄珠罗帐密，寒鼎篆烟沈。翡翠疏帘隔，琉璃古殿深。本来无垢体，何必拂尘襟。斫却蟾中桂，方成假若林。
﻿用万松老人韵作十诗寄郑景贤 其六 ,金,耶律楚材,五言律诗,鳌饵不须针，聊将玉线沈。须弥犹未大，渤海岂为深。悟后牛穿鼻，迷时马有襟。弋人何所慕，幽鸟在嵩林。
﻿用万松老人韵作十诗寄郑景贤 其七 ,金,耶律楚材,五言律诗,个事不容针，迷途自陆沈。西天三步远，东海一杯深。凉月盛玄钵，轻云剪素襟。曹溪无一滴，波浪沸禅林。
﻿用万松老人韵作十诗寄郑景贤 其八 ,金,耶律楚材,五言律诗,流波无放荡，死水暮平沈。机尽方钩隐，纶空正钓深。赤心休惜口，青眼好开襟。误捉溪中月，人人似翰林。
﻿用万松老人韵作十诗寄郑景贤 其九 ,金,耶律楚材,五言律诗,梦觉方知错，生平自屈沈。涤尘千涧外，遗照乱松深。柳带缝穿屣，荷衣缀破襟。寂寥选佛味，何似宴琼林。
﻿用万松老人韵作十诗寄郑景贤 其十 ,金,耶律楚材,五言律诗,渔家何足好，乘兴一钩沈。路僻苍苔滑，舟横古渡深。小晴掀箬笠，微雨整蓑襟。梦断知何处，寒潮没晚林。
﻿和李世荣韵,金,耶律楚材,五言律诗,异同谁足据，俯仰且随缘。居士难联句，梅轩却解禅。无云皆皓月，何处不青天。话到忘言处，迢迢夜不眠。
﻿和王君玉韵,金,耶律楚材,五言律诗,王孙蒙馈饭，灵辄未扶轮。自笑孤穷客，谁怜衰病身。黄沙万馀里，白发一孀亲。肠断山城月，徘徊照远人。
﻿壬午元日二首 其一 ,金,耶律楚材,五言律诗,西域风光换，东方音问疏。屠苏聊复饮，郁垒不须书。旧岁昨宵尽，新年此日初。客中今十载，孀母信何如。
﻿用刘润之乞冠韵,金,耶律楚材,五言律诗,隐逸养幽慵，飘萧两鬓蓬。角巾折暮雨，醉帽落秋风。避暑挂石上，衔杯鹿酒中。忘机任真率，露顶向王公。
﻿西域河中十咏 其一 ,金,耶律楚材,五言律诗,寂寞河中府，连甍及万家。葡萄亲酿酒，杷榄看开花。饱啖鸡舌肉，分餐马首瓜。人生唯口腹，何碍过流沙。
﻿西域河中十咏 其二 ,金,耶律楚材,五言律诗,寂寞河中府，临流结草庐。开樽倾美酒，掷网得新鱼。有客同联句，无人独看书。天涯获此乐，终老又何如。
﻿西域河中十咏 其三 ,金,耶律楚材,五言律诗,寂寞河中府，遐荒僻一隅。葡萄垂马乳，杷榄灿牛酥。酿春无输课，耕田不纳租。西行万馀里，谁谓乃良图。
﻿西域河中十咏 其四 ,金,耶律楚材,五言律诗,寂寞河中府，生民屡有灾。避兵开邃穴，防水筑高台。六月常无雨，三冬却有雷。偶思禅伯语，不觉笑颜开。
﻿西域河中十咏 其五 ,金,耶律楚材,五言律诗,寂寞河中府，颓垣绕故城。园林无尽处，花木不知名。南岸独垂钓，西畴自省耕。为人但知足，何处不安生。
﻿西域河中十咏 其六 ,金,耶律楚材,五言律诗,寂寞河中府，西流绿水倾。冲风磨旧麦，悬碓杵新粳。春月花浑谢，冬天草再生。优游聊卒岁，更不望归程。
﻿西域河中十咏 其七 ,金,耶律楚材,五言律诗,寂寞河中府，清欢且自寻。麻笺聊写字，苇笔亦供吟。伞柄学钻笛，宫门自斲琴。临风时适意，不负昔年心。
﻿西域河中十咏 其八 ,金,耶律楚材,五言律诗,寂寞河中府，西来亦偶然。每春忘旧闰，随月出新年。强策浑心竹，难穿无眼钱。异同无定据，俯仰且随缘。
﻿西域河中十咏 其九 ,金,耶律楚材,五言律诗,寂寞河中府，声名昔日闻。城隍连畎亩，市井半丘坟。食饭秤斤卖，金银用麦分。生民怨来后，箪食谒吾君。
﻿西域河中十咏 其十 ,金,耶律楚材,五言律诗,寂寞河中府，遗民自足粮。黄橙调蜜煎，白饼糁糖霜。漱旱河为雨，无衣垄种羊。一从西到此，更不忆吾乡。
﻿和郑景贤韵,金,耶律楚材,五言律诗,我爱龙冈老，鸣琴自老成。未弹白雪曲，先爱水仙声。但欲合纯古，谁能媚世情。林泉聊自适，何必献承明。
﻿和李汉臣韵四首 其二 ,金,耶律楚材,五言律诗,龙飞登九五，历数与天膺。休运绵瓜瓞，功臣列土封。但期酬子志，奚虑枕吾肱。千载圣人出，休嗟见有恒。
﻿德恒将行以诗见赠因用元韵以见意云,金,耶律楚材,五言律诗,国士朝黄屋，无辞路八千。徒嗟苏子困，谁识祢生贤。腰下无金印，山中有翠烟。英雄须有用，勉力待中年。
﻿弹秋水,金,耶律楚材,五言律诗,信意弹秋水，清商促轸成。只疑天上曲，不似世间声。海若诚无敌，河神已请平。三朝不弹此，心窍觉尘生。
﻿元日劝忘忧进道,金,耶律楚材,五言律诗,劫外风光别，人间日月迁。南洲添一岁，北海又二年。荣利蜗黏壁，功名蚁慕膻。万缘都放下，好扣祖师禅。
﻿扈从旋师道过东胜秦帅席上继杜受之韵,金,耶律楚材,五言律诗,去国十年久，还乡两鬓皤。三川犹梗涩，百越正干戈。东胜城无恙，西征事若何。凭高吟望久，樽酒酹长河。
﻿景贤作诗颇有思归意因和元韵以勉之,金,耶律楚材,五言律诗,我访龙冈老，珠玑咳唾间。酒熟香馥馥，琴滑水潺潺。王吉中栽菊，和林也有山。但能心放下，何处不安闲。
﻿和李世荣韵,金,耶律楚材,七言律诗,多谢梅轩不惜春，声诗来寄格清新。词源莫测波千顷，笔力能扛鼎万钧。忧国心情常悄悄，闲居容止自申申。谁知板荡中原后，潇洒河东有若人。
﻿再用其韵,金,耶律楚材,七言律诗,梅轩相别又三春，别后文章与日新。不忿散材沾造化，好将幽隐入陶钧。我游北海年垂老，君卧南阳志未申。遥想冰魂政无恙，一枝回施陇头人。
﻿又索六经,金,耶律楚材,七言律诗,我爱平阳李世荣，一番书史再镌铭。欲令吾子穷三传，故向君家乞六经。简策灿然新制度，文章宛尔旧仪刑。莫教幼稚空相忆，日日求书到鲤庭。
﻿和薛伯通韵,金,耶律楚材,七言律诗,滴滴秋光溢远山，穹庐寥落酒瓶乾。诗章平淡思居易，禅里纵横忆道安。不忿西风霜叶脱，难禁秋雨菊花残。闾山旧隐天涯远，梦里思归梦亦难。
﻿鹿尾,金,耶律楚材,七言律诗,銮舆秋狝猎南冈，鹿尾分甘赐尚方。浓色殷殷红玉髓，微香馥馥紫琼浆。韭花酷辣同葱薤，芥屑差辛类桂姜。何似毡根蘸浓液，邀将诗客大家尝。
﻿过金山用人韵,金,耶律楚材,七言律诗,雪压山峰八月寒，羊肠樵路曲盘盘。千岩竞秀清人思，万壑争流壮我观。山腹云开岚色润，松巅风起雨声乾。光风满贮诗囊去，一度思山一度看。
﻿过云中赠别李尚书,金,耶律楚材,七言律诗,谁识云中李谪仙，诗如文锦酒如川。十亩良园君有趣，一廛薄土我无缘。旧恨常来春梦里，新吟不到客愁边。明朝分手天涯去，他日相逢又几年。
﻿和百拙禅师韵,金,耶律楚材,七言律诗,十方世界是全身，气宇如王绝比伦。与夺机中明主客，正偏位里辨君臣。眠云卧月辞三岛，鼓腹讴歌预四民。了了了时谁可晓，闲人元不是闲人。
﻿题平阳李君实吟醉轩,金,耶律楚材,七言律诗,古晋君实世所知，幽轩佳号两相宜。长鲸海量嫌甜酒，彩笔天才笑小诗。七步赋成文灿烂，千钟不惜锦淋漓。何当杖屦游平水，得预君家吟醉时。
﻿从圣安澄老借书,金,耶律楚材,七言律诗,湛然寱语寄西堂，此个因缘果异常。阳老十门刚结案，钦公五派强分赃。剑逢剑客须拈出，诗遇诗人何必藏。居士病多谙药性，圣安得效不传方。
﻿题西庵所藏佛牙二首 其一 ,金,耶律楚材,七言律诗,殷勤敬礼辟支牙，缘在西庵居士家。午夜飞光惊晓月，六时腾焰灿朝霞。一番顶带因初结，七转生天果不差。庸士执方犹未信，防风安得骨专车。
﻿题西庵所藏佛牙二首 其二 ,金,耶律楚材,七言律诗,旃檀奁里贮灵牙，来自中天尊者家。莹色冷夺秋夜月，真光明射晚晴霞。本同舍利元无别，疑是金刚事有差。犹忆广长舌左右，咀嚼风雨震雷车。
﻿和移剌继先韵二首 其一 ,金,耶律楚材,七言律诗,旧山盟约已愆期，一梦十年尽觉非。瀚海路难人去少，天山雪重雁飞稀。渐惊白发宁辞老，未济苍生曷敢归。去国迟迟情几许，倚楼空望白云飞。
﻿过阴山和人韵 其三 ,金,耶律楚材,七言律诗,八月阴山雪满沙，清光凝目眩生花。插天绝壁喷晴月，擎海层峦吸翠霞。松桧丛中疏畎亩，藤萝深处有人家。横空千里雄西域，江左名山不足誇。
﻿过阴山和人韵 其四 ,金,耶律楚材,七言律诗,阴山奇胜讵能名，断送新诗得得成。万叠峰峦擎海立，千层松桧接云平。三年沙塞吟魂遁，一夜毡穹客梦清。遥想长安旧知友，能无知我此时情。
﻿用李德恒韵寄景贤,金,耶律楚材,七言律诗,牢落十年扈御营，瑶琴忘尽水仙声。酷思诗酒闲中乐，见说干戈梦里惊。林下因缘千古重，人间富贵一钱轻。此身未退心先退，独有龙冈识我情。
﻿槐安席上和张梅韵,金,耶律楚材,七言律诗,甘荠五溪人不采，两京高价卖秤斤。君方沦落羞看我，我亦飘零懒问君。人远空残眉上黛，愁深不整鬓边云。谁怜古戍寒窗下，新样梭成织锦文。
﻿思友人,金,耶律楚材,七言律诗,落日萧萧万马声，东南回首暮云横。金朋兰友音书绝，玉轸朱弦尘土生。十里春风别野店，五年秋色到边城。云山不碍归飞梦，夜夜随风到玉京。
﻿过天德和王辅之四首 其一 ,金,耶律楚材,七言律诗,天纵吾君大圣人，天兵所指弭烟尘。三齐电扫何须郦，六国雷驱不用秦。诛佞未闻曾请剑，劾奸谁肯试埋轮。伴食黄阁空无辅，自笑龙钟一老臣。
﻿过天德和王辅之四首 其二 ,金,耶律楚材,七言律诗,六师严驾渡长河，师不留行谁敢何！千里旌旗翻锦浪，一声金鼓振寒波。殷亡谁道三仁在，康灭空传五子歌。唾手要荒归一统，汉唐鸿业未能过。
﻿过天德和王辅之四首 其三 ,金,耶律楚材,七言律诗,积年叨禄领台司，位重才微甚不宜。地上流钱惭晏算，樽前决胜愧良帷。过实声问传人口，似直愚忠结主知。三径荒凉松菊在，他时舍此复何之。
﻿过天德和王辅之四首 其四 ,金,耶律楚材,七言律诗,整老先生本素臣，洪才大笔力千钧。沽名不筑傅岩版，贾世谁垂渭水纶。舟泛五湖希范蠡，腰悬六印笑苏秦。韦编三绝耽羲易，萧散风神真隐人。
﻿赠李郡王笔,金,耶律楚材,七言律诗,管城从我自燕都，流落遐荒万里馀。半札秋毫裁翡翠，一枝霜竹剪琼琚。锋端但可题尘景，笔下安能划太虚。聊复赠君为土物，中书休笑不中书。
﻿思亲有感二首 其一 ,金,耶律楚材,七言律诗,游子栖迟久不归，积年温凊阙慈闱。囊中昆仲亲书帖，箧内萱堂手制衣。黄犬不来愁耿耿，白云空望思依依。欲凭鳞羽传安信，绿水西流雁北飞。
﻿思亲有感二首 其二 ,金,耶律楚材,七言律诗,伶仃万里度西陲，壮岁星星两鬓丝。白雁来时思北阙，黄花开日忆东篱。可怜游子投营晚，正是孀亲倚户时。异域风光恰如故，一消魂处一篇诗。
﻿寄云中卧佛寺照老,金,耶律楚材,七言律诗,像教中微祖意沈，卢能嫡子起予深。看经不怕牛皮透，着眼常听露柱吟。行道权居卧佛寺，活机特异死禅心。凭君摘取空华实，好种人閒无影林。
﻿寄平阳净名院润老,金,耶律楚材,七言律诗,昔年平水便相寻，握手临风话素心。刻烛赋成无字句，按徽弹彻没弦琴。风来远渡晚潮急，雨过寒塘秋水深。此乐莫教儿辈觉，又成公案满丛林。
﻿赠云川张道人,金,耶律楚材,七言律诗,云川道士有诗声，刻篆雕虫醉未醒。素扇自甘赎碧笠，玄鹤不肯换黄庭。春秋荣悴悲椿木，晦朔生凋笑瑞蓂。何似扩开真日月，区区爝火任荧荧。
﻿赞李俊英所藏观音像,金,耶律楚材,七言律诗,白衣大士足威神，莲智兴悲讵可陈。金色界中垂万臂，碧莲花上露全身。镇州铸就金难似，天竺镌来玉未真。不识观音真面目，莺吟燕语过残春。
﻿题西庵归一堂,金,耶律楚材,七言律诗,三圣真元本自同，随时应物立宗风。道儒表里明坟典，佛祖权宜透色空。曲士寡闻能异议，达人大观解相融。长沙赖有莲峰掌，一拨江河尽入东。
﻿外道李浩求归再用韵示景贤,金,耶律楚材,七言律诗,自从一箭透重关，触处忘缘触处闲。莫问羔裘横毳衲，从教华发映苍颜。水声说法起予甚，山色呈机不我悭。寄客天涯乐如许，问渠何必更南还。
﻿外道李浩和景贤霏字韵予再和呈景贤,金,耶律楚材,七言律诗,尘缘划断已忘机，布鼓徒敲和者稀。中隐强陪人事过，禅心不与世情违。昔年勋业真堪笑，旧日家山懒欲归。我爱北天真境界，乾坤一色雪花霏。
﻿和景贤还书韵二首 其一 ,金,耶律楚材,七言律诗,居士今年又出关，琴书真味伴予闲。�成草略初无意，语阙择治误犯颜。漆水自惭贻口实，龙冈却得破诗悭。衰翁幸乞赎前过，一炷清香论八还。
﻿和景贤还书韵二首 其二 ,金,耶律楚材,七言律诗,渊明幽隐掩柴关，琴已忘弦人亦闲。静倚书窗独寄傲，笑观庭树自怡颜。五音格外声何限，百草头边法不悭。蠹谱断弦无用处，因风得得寄书还。
﻿和杨居敬韵二首 其一 ,金,耶律楚材,七言律诗,自愧才术草芥微，偶然千载遇明时。惟希一统皇家义，何暇重思晁氏危。仁义且图扶孔孟，纵横安肯效秦仪。行看尧舜泽天下，万国咸宁庶绩熙。
﻿和杨居敬韵二首 其二 ,金,耶律楚材,七言律诗,诏下龙庭万国欢，野花啼鸟总欣然。熙朝龟卜符千亿，圣主龙飞第一年。至道变通皆有数，浮生富贵本由天。谁人得似杨公子，傲世高吟数百篇。
﻿和人韵,金,耶律楚材,七言律诗,四海皇皇无所归，梦魂常绕故园飞。海山不羡学居易，华表留言笑令威。毛落难寻苏子节，囊空犹有老莱衣。静思二十年间事，扰扰纷纷尽觉非。
﻿过天宁寺用彦老韵二首 其一 ,金,耶律楚材,七言律诗,十年不得舞衣班，行尽天涯万里山。黄阁伴食空皓首，苍生未济漫胡颜。新朝兵革征方急，旧隐烟霞尚未还。衮衮簿书尘满眼，衰翁奚暇谒松关。
﻿过天山周敬之席上和人韵二首 其一 ,金,耶律楚材,七言律诗,沦落天涯数十秋，区区班笔早年投。采薇山下慵拈草，洗耳溪边懒饮牛。振武扬威难射虎，忘机绝虑不惊鸥。当年射策承明殿，未必轻轻输吕筹。
﻿过天山周敬之席上和人韵二首 其二 ,金,耶律楚材,七言律诗,憩马居延酒半醺，寂寥寒馆变春温。未能鹏翼腾溟海，不得鸿音过雁门。千里云烟青冢暗，一天风雪黑山昏。天涯幸遇知音士，子细论文共一樽。
﻿王屋道中,金,耶律楚材,七言律诗,胜克河中号令齐，神兵入自太行西。昏昏烟锁天坛暗，漠漠云埋王屋低。风软却教冰泛水，寒轻还使雪成泥。行吟想像覃怀景，多少梅花坼玉溪。
﻿丁亥过沙井和移剌子春韵二首 其一 ,金,耶律楚材,七言律诗,科登甲乙战文围，吾子才名予独知。巢许身心君易乐，萧曹勋业我难为。有恒得见实无憾，知己相逢未忍离。携手河梁重话旧，胡然羞和子卿诗。
﻿丁亥过沙井和移剌子春韵二首 其二 ,金,耶律楚材,七言律诗,行藏俯仰且随时，缊袍怀珠人未知。燕雀既群难立志，凤凰不至拟胡为。可嗟世态频更变，何奈人生多别离。莫忘天山风雪里，湛然驼背和君诗。
﻿和解天秀韵,金,耶律楚材,七言律诗,猛士弯弓挽六钧，长驱入汴政施仁。前朝运谢山河古，圣世时亨雨露新。未遇自甘焚绿绮，知音不必惜阳春。朝廷将下搜贤诏，莫恋烟霞老此身。
﻿赠万松老人琴谱诗一首,金,耶律楚材,七言律诗,良夜沈沈人未眠，桐君横膝叩朱弦。千山皓月和烟静，一曲悲风对谱传。故纸且教遮具眼，声尘何碍污幽禅。元来底许真消息，不在弦边与指边。
﻿寄曲阳戒坛会首大师,金,耶律楚材,七言律诗,四众飞书请万松，不消弹指已成功。灯笼證据真谈辨，露柱承当不耳聋。梵行细推无处所，戒坛须信塞虚空。无为济物谁能悉，惟有东垣月拂风。
﻿和王巨川韵,金,耶律楚材,七言律诗,圣驾徂征率百工，貔貅亿万入关中。周秦气焰如云变，唐汉繁华扫地空。灞水尚存官柳绿，骊山惟有驿尘红。天兵一鼓长安克，千里威声震陕东。
﻿释奠,金,耶律楚材,七言律诗,多士云奔奠上下，释迦遗像亦行城。旌幢错落休迷色，钟磬铿锵岂在声。宣父素心施有政，能仁深意契无生。儒流释子无相讽，礼乐因缘尽假名。
﻿寄移剌国宝,金,耶律楚材,七言律诗,昔年萍迹旅京华，曾到风流国宝家。居士为予常吃素，先生爱客必烹茶。明窗挥麈谈禅髓，净几焚香顶佛牙。回首五年如一梦，梦中不觉过流沙。
﻿和移剌子春见寄五首 其一 ,金,耶律楚材,七言律诗,四海皇皇足俊贤，浪陪扶日上青天。且图约法三章定，宁羡浮荣六印悬。润色吾术惟恐后，扶持天下敢为先。过情声闻予深耻，可笑虚名到处传。
﻿和移剌子春见寄五首 其二 ,金,耶律楚材,七言律诗,生遇干戈我不辰，十年甘分作俘臣。施仁发政非无据，论道经邦自有人。圣世规模能法古，污俗习染得维新。英雄已入吾皇彀，从此无人更问津。
﻿和移剌子春见寄五首 其三 ,金,耶律楚材,七言律诗,且喜朝廷先正名，林泉隐逸总公卿。群雄一遇风云会，万国咸观日月明。丹凤固应潜乱世，白麟自今出升平。伫看北阙垂温诏，夜半前席进贾生。
﻿和移剌子春见寄五首 其四 ,金,耶律楚材,七言律诗,举世寥寥识我谁，未学弓矢愧由基。衰年有幸弹三乐，盛世无才出六奇。弃物且存光海量，散材获用荷天私。微臣自忖将何报，信笔裁成颂德诗。
﻿和移剌子春见寄五首 其五 ,金,耶律楚材,七言律诗,邂逅沙城识子初，天山风雪醉吟馀。文章光焰君堪羡，节操仪刑我不如。曲蘖乡中前进士，风波堆里老中书。他年归去无相弃，同到闾山旧隐居。
﻿寄景贤一十首 其一 ,金,耶律楚材,七言律诗,龙冈能觅淡中欢，心与孤云自在闲。琴阮生涯事松菊，诗书活计老丘山。叩弦声自无中出，得句思从天外还。踏破化工无尽藏，闲人受用亦非悭。
﻿寄景贤一十首 其二 ,金,耶律楚材,七言律诗,龙冈、漆水两交欢，纵意琴书做老闲。未得一言安海内，已输三箭定天山。肯容诗思妨心慧，岂使声尘碍耳还。信手拈来无不是，清风明月有何悭。
﻿寄景贤一十首 其三 ,金,耶律楚材,七言律诗,人间聚散妄悲欢，何似林泉遁世闲。十载残躯游瀚海，积年归梦绕闾山。空岩猿鹤招予往，满架琴书伴我还。多谢龙冈怜老隐，新诗酬酢路无悭。
﻿寄景贤一十首 其四 ,金,耶律楚材,七言律诗,弦索词章且助欢，羡渠临老得安闲。琴歌爱子弹秋水，佳句服君仰泰山。声古调凄真可听，辞雄韵险实难还。先难后易今方省，名士襟怀本不悭。
﻿寄景贤一十首 其五 ,金,耶律楚材,七言律诗,宦情触处不成欢，未得浮生半日闲。荐鹗有书惭北海，泽民无术愧东山。琴书习气终难忘，岩麓荒园怎得还。卜隐龙冈成老伴，肯教诗思笔头悭。
﻿寄景贤一十首 其六 ,金,耶律楚材,七言律诗,广文怜我失清欢，每著琴书伴我闲。痛忆金声并玉振，酷思流水与高山。诗坛吝啬犹深闭，琴债迁延未肯还。一状如今都领过，龙冈须破两重悭。
﻿寄景贤一十首 其七 ,金,耶律楚材,七言律诗,琴书吾子尽幽欢，随分消磨日月闲。佳句典刑传四海，水仙声韵彻三山。每惭木李投君去，却得琼瑶报我还。从此龙冈开廪藏，徽边笔下更无悭。
﻿寄景贤一十首 其八 ,金,耶律楚材,七言律诗,世间何事最为欢，争似能偷忙里闲。得遇夜晴须对月，每逢春盛强登山。无钱沽酒和衣典，图利吟诗倍本还。绮语千章琴百曲，莫教风月笑人悭。
﻿寄景贤一十首 其九 ,金,耶律楚材,七言律诗,我与先生久已欢，而今皆愿老来闲。同舟载棹醉观月，并辔骑驴饱看山。绮句缀成连谱换，纯音弹了着诗还。琴诗此际慵拈出，可怨龙冈为纸悭。
﻿寄景贤一十首 其十 ,金,耶律楚材,七言律诗,闲人闲里竟闲欢，未得回光未是闲。叩道一螺斟巨海，参玄千里望恒山。但能透镞穿三句，何必拖泥辨八还。个事人人皆富有，含生休怨释迦悭。
﻿和景贤韵三首 其一 ,金,耶律楚材,七言律诗,龙冈便腹尽诗书，落笔云烟我不如。一纸安书思塞雁，十年归兴忆鲈鱼。托身医隐君谋妙，委迹儒冠我计疏。何日相将归故里，翠微深处卜幽居。
﻿过夏国新安县,金,耶律楚材,七言律诗,昔年今日渡松关，车马崎岖行路难。瀚海潮喷千浪白，天山风吼万林丹。气当霜降十分爽，月比中秋一倍寒。回首三秋如一梦，梦中不觉到新安。
﻿和景贤十一首 其一 ,金,耶律楚材,七言律诗,龙冈居士得贤君，闻道贤君增所闻。节操鹓雏捐鼠饵，风神野鹤立鸡群。只知辅嗣能谈易，谁识相如善属文。拟欲赞君言不尽，区区微意见诗云。
﻿和景贤十一首 其二 ,金,耶律楚材,七言律诗,天下奇才郑使君，清名不使世人闻。五车书笥独穷理，三峡词源迥出群。未得开怀重话旧，常思抵足共论文。自从一识龙冈老，馀子纷纷不足云。
﻿和景贤十一首 其三 ,金,耶律楚材,七言律诗,一圣龙飞敢择君，嗟予潦倒尚无闻。苍生未识鸿鹄志，皓首甘游麋鹿群。黄雀已归奚望报，彩禽飞去不能文。龙冈特慰孤穷闷，时有新诗报我云。
﻿和景贤十一首 其四 ,金,耶律楚材,七言律诗,试和新诗寄郑君，无言谈道不闻闻。治心更索捐中道，养性浑如鞭后群。玄语谆谆非是说，真书历历不关文。儒生刺教嫌虚诞，得意忘言孔子云。
﻿和景贤十一首 其五 ,金,耶律楚材,七言律诗,文章自愧不如君，敢以玄言渎所闻。有道居尘何异俗，无心入兽不惊群。重玄消息无多子，半纸功名值几文。回首死生犹是幻，自馀何足更云云。
﻿和景贤十一首 其六 ,金,耶律楚材,七言律诗,十年不遇一相知，恰识龙冈恨见迟。常爱箕山能洗耳，何堪邻舍效颦眉。荣枯贵贱难逃数，用舍行藏自有时。心事纷纷无处说，援毫闲和景贤诗。
﻿感寓述史杂诗五十首 其七 感事,金,耶律楚材,七言律诗,万里西来过月氏，初离故国思迟迟。人情惭愧三须面，人世梳妆半额眉。田上野夫空叹凤，泽边渔父不伤时。龙冈本具英雄眼，几倩东风寄我诗。
﻿感寓述史杂诗五十首 其八 读唐史有感,金,耶律楚材,七言律诗,林甫滔天圣不知，三郎深恨识卿迟。尘中妃子春罗袜，钱上开元指甲眉。七夕殿中祈巧夜，三秋原上摘瓜时。长天忽见飞来雁，垂泪空吟李峤诗。
﻿和景贤十一首 其九 ,金,耶律楚材,七言律诗,李杨相继领台司，兵起渔阳祸已迟。向昔正怜花解语，而今空忆柳如眉。心伤桃李初开夜，肠断梧桐半落时。试问宫中谁第一，三郎犹记谪仙诗。
﻿和景贤十一首 其十 ,金,耶律楚材,七言律诗,往来寒暑暗推移，下手修行犹太迟。迷后徒劳常捏目，悟来何必更扬眉。宗门淘汰宜穷理，道眼因缘贵识时。祗为龙冈心猛利，湛然刚写不言诗。
﻿和景贤十一首 其十一 ,金,耶律楚材,七言律诗,龙冈医隐本知机，薰莸同盘辨者稀。廊庙虚名无意恋，林泉夙愿与心违。羡君绰绰有馀裕，笑我皇皇无所归。尚忆当年垂钓处，一江烟雨静霏霏。
﻿过青冢用先君文献公韵,金,耶律楚材,七言律诗,汉室空成一土丘，至今仍未雪前羞。不禁出塞涉沙碛，最恨临轩辞冕旒。幽怨半和青冢月，闲云常锁黑河秋。滔滔天堑东流水，不尽明妃万古愁。
﻿过东胜用先君文献公韵二首 其一 ,金,耶律楚材,七言律诗,荒城萧洒枕长河，古字碑文半灭磨。青冢路遥人去少，黑山寒重雁来多。正愁晓雪冰生砚，不忿西风叶坠柯。偶忆先君旧游处，潸然不奈此情何。
﻿过东胜用先君文献公韵二首 其二 ,金,耶律楚材,七言律诗,依然千里旧山河，事改时移随变磨。巢许家风乌可少，萧曹勋业未为多。可伤陵变须耕海，不待棋终已烂柯。翻手荣枯成底事，不如归去入无何。
﻿再用韵以美抟霄之德,金,耶律楚材,七言律诗,去岁云川始见君，澄澄胸次净无尘。山南第一圭璋士，冀北无双柱石臣。万里云松斜谷外，千竿水竹渭河滨。他年归隐重相访，无影林间别有春。
﻿再用韵自叹行藏,金,耶律楚材,七言律诗,箕裘家世忝先君，惭愧飘萧两鬓尘。自古山河归圣主，从今廊庙弃愚臣。常思卧隐云乡外，肯效行吟泽国滨。驿使不来人已老，江南谁寄一枝春。
﻿过青冢次贾抟霄韵二首 其一 ,金,耶律楚材,七言律诗,当年遗恨叹昭君，玉貌冰肤染塞尘。边塞未安嫔侮虏，朝廷何事拜功臣。朝云雁唳天山外，残日猿悲黑水滨。十里东风青冢道，落花犹似汉宫春。
﻿过青冢次贾抟霄韵二首 其二 ,金,耶律楚材,七言律诗,延寿丹青本诳君，和亲犹未敛胡尘。穹庐自恨嫔戎主，泉壤相逢愧汉臣。玉骨已消青冢底，香魂犹绕黑河滨。愁云暗锁天山路，野草闲花也怨春。
﻿再用韵感古,金,耶律楚材,七言律诗,宣尼名教本尊君，贼子干常犯跸尘。鹿失嬴秦无令主，鼎分炎汉有能臣。宋朝南渡尤天水，辽室东倾罪海滨。回首兴亡都莫问，不如沈醉瓮头春。
﻿再用韵唱玄,金,耶律楚材,七言律诗,重玄不惜说知君，又恐重添眼里尘。临济喝中分主客，洞山言下辨君臣。持铃普化摇空里，垂钓华亭没水滨。勘破遮般闲伎俩，铁林花发劫前春。
﻿过云川和刘正叔韵,金,耶律楚材,七言律诗,西域风尘汗漫游，十年辜负旧渔舟。曾观八阵云奔速，亲见三川席卷收。烟锁居延苏子恨，云埋青冢汉家羞。深思篱下西风醉，谁羡班超万里侯。
﻿过云中和张伯坚韵,金,耶律楚材,七言律诗,一扫氐羌破吐浑，群雄悉入北朝吞。自怜西域十年客，谁识东丹八叶孙。射虎将军皆建节，飞龙天子未更元。我惭才略非良器，封禅书成不敢言。
﻿过云中和张仲先韵,金,耶律楚材,七言律诗,致泽君民本不难，言轻无用愧偷安。十年潦倒功何在，三径荒凉盟已寒。岩下藏名思傅说，林间谈道谒丰干。挂冠神武当归去，自有夔龙辅可汗。
﻿过云中和王正夫韵,金,耶律楚材,七言律诗,白雪阳春寡和音，谁人解听没弦琴。诗书事业真堪笑，刀笔功名未可钦。不信西天三步远，焉知东海一杯深。元来佛法无多子，何必嵩山谒少林。
﻿过白登和李振之韵,金,耶律楚材,七言律诗,十年沦落困边城，今日龙钟返帝京。运拙不须求富贵，时危何处取功名。腾骧谁识孙阳骥，俊逸深思支遁鹰。客里逢君赠佳句，知音相见眼偏明。
﻿过天城和靳泽民韵,金,耶律楚材,七言律诗,西征扈从过龙庭，误得东州浪播名。琴阮因缘真有味，诗书事业拙谋生。咄嗟兴废悲三叹，倏忽荣枯梦一惊。何日解官归旧隐，满园松菊小庵清。
﻿过武川赠仆散令人,金,耶律楚材,七言律诗,班姬流落到而今，闻道翻身入道林。歌扇舞裙忘旧业，药炉经卷半新吟。闲眠白昼三杯醉，静对青松一曲琴。更看他年栖隐处，蓬山楼阁五云深。
﻿还燕京题披云楼和诸士大夫韵,金,耶律楚材,七言律诗,闲上披云第一重，离离禾黍汉家宫。窗开青锁招晴色，帘捲银钩揖晓风。好梦安排诗句里，闲愁分付酒杯中。静思二十年间事，聚散悲欢一梦同。
﻿和威宁珍上人韵,金,耶律楚材,七言律诗,十载西游志已灰，南征又自大梁回。扶持佛日惭无力，赞翊皇风愧不才。旧约未能林下去，新诗常寄日边来。何时杖履烟霞里，一笑伸眉得共陪。
﻿过燕京和陈秀玉韵五首 其一 ,金,耶律楚材,七言律诗,回首亲朋半土丘，嗟予十稔浪西游。半生兵革慵开眼，一纸功名暗点头。下士笑予谋计拙，至人知我谓心忧。再行不惮风沙恶，鹤迹云踪任去留。
﻿过燕京和陈秀玉韵五首 其二 ,金,耶律楚材,七言律诗,君恩犹未报山丘，自笑遐方汗漫游。客过玉关惊白发，要游金谷觅苍头。冷官待罪予为歉，陋巷居贫君不忧。犹望道行泽四海，敢辞沙漠久淹留。
﻿过燕京和陈秀玉韵五首 其三 ,金,耶律楚材,七言律诗,狐死曾闻尚首丘，悲予去国十年游。昆崙碧耸日落处，渤海西倾天尽头。君子云亡真我恨，斯文将丧是吾忧。尚期晚节回天意，隐忍龙庭且强留。
﻿过燕京和陈秀玉韵五首 其四 ,金,耶律楚材,七言律诗,馀生不得乐林丘，犹忆丁年选胜游。几帙残编聊映眼，一张衲被且蒙头。貔貅已报西门役，柱石犹怀东顾忧。自料荒疏成弃物，菟裘归计乞封留。
﻿过燕京和陈秀玉韵五首 其五 ,金,耶律楚材,七言律诗,空惊沧海变陵丘，白昼分明梦里游。除妄楔边重出楔，求真头上更安头。亨通富贵刚生喜，苦恼悲愁强作忧。斫断葛藤闲伎俩，系驴橛子不须留。
﻿和李德修韵,金,耶律楚材,七言律诗,明明圣主万邦君，神武彫弓挽六钧。时有逸人游阙下，更无骚客吊江滨。衣冠师古承殷辂，历日随时建夏寅。厚德深仁施万世，巍然一代典谟新。
﻿和吕飞卿韵,金,耶律楚材,七言律诗,旧说飞卿词翰全，风神浑似晋名贤。吟诗校子三十里，押韵输君一着先。笔迹查牙森似戟，词源浩瀚注如川。好诗好字独予得，准备携将帝里传。
﻿再用韵赠国华,金,耶律楚材,七言律诗,学道宗儒难两全，湛然深许国华贤。儒门已悟如心恕，道藏能穷象帝先。似海词源涵万水，如鲸饮量吸长川。而今一识君侯面，始信清名不浪传。
﻿谢飞卿饭,金,耶律楚材,七言律诗,一鞭羸马渡天山，偶到云川暂解鞍。独守空房方丈稳，更无薄酒一杯残。诗书半蠹绝来客，釜甑生尘笑冷官。赖有觉非怜野拙，长须为我馈盘餐。
﻿再用韵记西游事,金,耶律楚材,七言律诗,河中花木蔽春山，烂赏东风纵宝鞍。留得晚瓜过腊半，藏来秋果到春残。亲尝芭榄宁论价，自酿蒲萄不纳官。常叹不才还有幸，滞留遐域得佳餐。
﻿再用韵赠抟霄,金,耶律楚材,七言律诗,凛凛风神白玉山，罢游鹰犬逞金鞍。瑶琴高挂么弦绝，羲易频翻断简残。息念如僧还有发，忘形见客似无官。伽陀诵罢炉薰冷，一钵疏羹当晓餐。
﻿再用韵谢非熊召饭,金,耶律楚材,七言律诗,行尽遐陬万里山，十年飘泊困征鞍。春风燕语归心切，夜月猿啼客梦残。圣世因时行夏正，愚臣嗜数愧春官。谁知贤帅开青眼，扫洒西庵召我餐。
﻿再用韵唱玄,金,耶律楚材,七言律诗,藤条击破铁围山，倒跨白牛不鞲鞍。讲疏僧归经卷乱，坐禅人起佛灯残。为学未必如为道，选佛从教胜选官。百事湛然都不念，祗知渴饮与饥餐。
﻿再用韵,金,耶律楚材,七言律诗,云山叠叠复云山，瘦马芦鞭矮面鞍。瀚海去程千驿远，扬州归梦五更残。尘缘淡处应忘世，逸兴浓时好解官。二顷良田何必觅，春山笋蕨亦供餐。
﻿寄贾抟霄乞马乳,金,耶律楚材,七言律诗,天马西来酿玉浆，革囊倾处酒微香。长沙莫吝西江水，文举休空北海觞。浅白痛思琼液冷，微甘酷爱蔗浆凉。茂陵要洒尘心渴，愿得朝朝赐我尝。
﻿赠抟霄笔,金,耶律楚材,七言律诗,一札霜毫缀玉枝，管城家世出东涯。锋端有口能谈景，纸上无声解写诗。免向江淹求彩管，莫学班氏弃毛锥。赠君聊助文房用，赋就离骚寄我知。
﻿感寓述史杂诗五十首和抟霄韵代水陆疏文因其韵为诗十首 其一 ,金,耶律楚材,七言律诗,资生无畏济人深，便见能仁六度心。尘世捐财矜苦厄，寒林洒饭拔幽沈。既临巨海钩神物，试叩洪钟伺好音。今日湛然攀旧例，珠缨休惜挂祗林。
﻿感寓述史杂诗五十首和抟霄韵代水陆疏文因其韵为诗十首 其二 ,金,耶律楚材,七言律诗,新朝威德感人深，渴望云霓四海心。东夏再降烽火灭，西门一战塞烟沈。颙观颁朔施仁政，伫待更元布德音。好放湛然云水去，庙堂英俊正如林。
﻿感寓述史杂诗五十首和抟霄韵代水陆疏文因其韵为诗十首 其三 ,金,耶律楚材,七言律诗,论道西庵爱慕深，推诚片片露丹心。瑶琴莫抚相如引，宝鼎休焚韩寿沈。花气浑如三角串，松风全似五弦音。清谈终日忘归思，不觉昏鸦噪晚林。
﻿感寓述史杂诗五十首和抟霄韵代水陆疏文因其韵为诗十首 其四 ,金,耶律楚材,七言律诗,五派分流道愈深，尘中谁识本来心。穿心土碗元无漏，没底胶船却不沈。山色水光呈妙相，鸟啼猿啸露圆音。云霞活计无求饱，何事狂童作肉林。
﻿感寓述史杂诗五十首和抟霄韵代水陆疏文因其韵为诗十首 其五 ,金,耶律楚材,七言律诗,前生未了妄缘深，薄宦相萦负夙心。只见渊明能印弃，谁知居士解舟沈。穷通荣辱皆真梦，毁誉称讥尽假音。中隐冷官闲况味，归心无日不山林。
﻿感寓述史杂诗五十首和抟霄韵代水陆疏文因其韵为诗十首 其六 ,金,耶律楚材,七言律诗,居士才微学未深，静思宁不愧中心。难忘北海千钟酒，虚负西庵一炷沈。绮语效颦赓险韵，瑶琴学步鼓纯音。此番公案休拈出，祗恐相传入笑林。
﻿感寓述史杂诗五十首和抟霄韵代水陆疏文因其韵为诗十首 其七 ,金,耶律楚材,七言律诗,新诗欬玉起予深，独有抟霄我许心。真迹居尘聊俯仰，高名与世任浮沈。同成雅会清茶话，共赏枯桐白雪音。他日归休约何处，燕山参谒万松林。
﻿感寓述史杂诗五十首和抟霄韵代水陆疏文因其韵为诗十首 其八 ,金,耶律楚材,七言律诗,贤帅文章蕴藉深，云川倾盖便同心。掀髯谈道檠灯灺，抵足论文塞月沈。有眼句中君得意，无弦琴上我知音。乘舟误捉波中月，莫学当年李翰林。
﻿感寓述史杂诗五十首和抟霄韵代水陆疏文因其韵为诗十首 其九 ,金,耶律楚材,七言律诗,浪迹西游岁月深，临风谁识湛然心。斯文将丧儒风歇，真智难明佛日沈。佳茗暂尝轰雪浪，正声聊作鼓雷音。年来逸兴十分切，准备求真入道林。
﻿感寓述史杂诗五十首和抟霄韵代水陆疏文因其韵为诗十首 其十 ,金,耶律楚材,七言律诗,渔矶旧隐荻花深，尘世宁忘昔日心。两岸清风单舸稳，满江明月一钩沈。饥来煮稻无兼味，醉后鸣榔笑五音。闲卧烟蓑春梦断，不知潮起没青林。
﻿再用韵别非熊,金,耶律楚材,七言律诗,灵木垂芳桂两枝，非熊佳誉动西涯。倦听琴阮嫌狂客，饱看经书厌小诗。成德羡君垂竹帛，虚名嗟我类刀锥。会难别易堪惆怅，何日重来谁得知。
﻿谢马乳复用韵二首 其一 ,金,耶律楚材,七言律诗,生涯箪食与囊浆，空忆朝回衣惹香。笔去馀才犹可赋，酒来多病不能觞。松窗雨细琴书润，槐馆风微枕簟凉。正与文君谋此渴，长沙美湩送予尝。
﻿谢马乳复用韵二首 其二 ,金,耶律楚材,七言律诗,肉食从容饮酪浆，差酸滑腻更甘香。革囊旋造逡巡酒，桦器频倾潋滟觞。顿解老饥能饱满，偏消烦渴变清凉。长沙严令君知否，只许诗人合得尝。
﻿爱子金柱索诗,金,耶律楚材,七言律诗,文献阴功绝比伦，昆虫草木尽承恩。我为北阙十年客，汝是东丹九世孙。致主泽民宜务本，读书学道好穷源。他时辅翼英雄主，珥笔承明策万言。
﻿再用韵寄抟霄二首 其一 ,金,耶律楚材,七言律诗,玉立堂堂紫桂枝，云川中隐寓天涯。风神萧散能谈道，格调清新解作诗。鄙论我甘蒙酱瓿，雄材君已露囊锥。澄澄胸次人谁识，祗有清风明月知。
﻿再用韵寄抟霄二首 其二 ,金,耶律楚材,七言律诗,斫倒松筠节外枝，谁言法界有边涯。筌蹄意尽闲周易，脂粉情忘束诂诗。去岁生涯犹说剑，今年活计更捐锥。威音那畔真消息，试问瞿昙也不知。
﻿赠贾非熊抟霄一首,金,耶律楚材,七言律诗,二陆尊贤擅美声，月评难弟亦难兄。西庵挥麈谈三界，北观携琴论五行。休道酒仙无太白，须知诗伯有飞卿。奇人辐辏君门下，占断西州好士名。
﻿非熊兄弟饯予之燕再用振之韵,金,耶律楚材,七言律诗,艺逢知己敢相呈，几夜论文喜气生。笔阵我甘三舍退，诗坛君使四筵惊。公初倾盖冬将半，予拟乘轺岁欲更。特与幽人助行色，一声寒角隔烟鸣。
﻿连国华饯予出天山因用韵,金,耶律楚材,七言律诗,十年不得舞衣班，一忆江南胆欲寒。黄犬候来秋自老，白云望断信何难。军中得句常横槊，客里伤心每据鞍。游子未归情几许，天山风雪正漫漫。
﻿和李振之二首 其一 ,金,耶律楚材,七言律诗,半纸功名未可呈，无心何处不安生。十年沧海尘空起，百岁黄粱梦乍惊。旧径既荒松菊在，丹诚不变鬓髯更。年来渐有升平望，每恨栖鸡半夜鸣。
﻿和李振之二首 其二 ,金,耶律楚材,七言律诗,酷忆遥山寸碧呈，归耕何日乐馀生。蝇营得失都无念，狗苟荣枯总若惊。客梦觉来家万里，诗声吟罢月三更。溟鹏本有冲天志，直待三年再一鸣。
﻿还燕和美德明一首,金,耶律楚材,七言律诗,纷纷世态眩荣华，静里乾坤本不哗。琴阮生涯聊自适，诗书事业更何加。但期圣德泽天下，敢惜馀生寄海涯。可笑燕然旧游客，倚楼悲我客程赊。
﻿和连国华三首 其一 ,金,耶律楚材,七言律诗,岁月如流走兔乌，求真可惜费工夫。深源到底忘根柢，至道元来贵拙愚。真理不空宜具眼，太虚无面莫添须。直须稳坐长安好，切忌途中认画图。
﻿和连国华三首 其二 ,金,耶律楚材,七言律诗,安得长绳系日乌，天涯老却旧耕夫。林泉放旷输君乐，沙漠淹留笑我愚。虎战每惊涉虎尾，龙飞不得采龙须。文章毕竟成何事，富贵元知不可图。
﻿和连国华三首 其三 ,金,耶律楚材,七言律诗,月上南枝啼夜乌，悲歌弹铗叹征夫。愁边逐日看周易，梦里随风谒太愚。纵有征尘遮两眼，却无惭色上三须。真人已应千年运，伫待河清再出图。
﻿又和橙子梅韵,金,耶律楚材,七言律诗,可笑人心自短长，谁知个事不囊藏。化成橙子舌耽味，幻作梅英鼻觉香。金卵似真随变灭，冰魂元假却芬芳。唯心识破同根旨，何必临风再举扬。
﻿和竹林一禅师韵,金,耶律楚材,七言律诗,富贵无心羡五侯，随时俯仰浪西游。断无事业留千古，静看英雄横九州。白雁纵传遐域信，黄华却负故园秋。苍生未济归何益，一见吾山一度羞。
﻿西庵上人住夏禁足以诗戏之,金,耶律楚材,七言律诗,触处无非选佛堂，东风何处避春光。郡人无足充千界，大地绝尘塞四方。举步踢翻沧海月，转身踏破白云乡。快须击碎闲家具，说向西庵笑一场。
﻿送韩浩然用马朝卿韵,金,耶律楚材,七言律诗,开怀樽俎笑谈倾，未暇论文君已行。富贵涂亨渠易致，诗篇韵险我难赓。已成倾盖金兰友，安用沾襟儿女情。准拟秋深迓归骑，一樽浊酒远相迎。
﻿戊子饯非熊仍以吕望磻溪图为赠,金,耶律楚材,七言律诗,昨夜白麻降日边，文章领袖远朝天。遥思御座分香赐，更想龙庭命席前。白面书生酬夙志，黑头边帅领新权。非熊应笑非熊老，八十犹然钓渭川。
﻿和宋子玉韵,金,耶律楚材,七言律诗,勇将谋臣满玉京，吾侪袖手待升平。荆榛至道常嗟我，柱石中原岂舍卿。日下有人叨肉食，云中高士振诗鸣。思君兴味如梅渴，海印那能知此情。
﻿戊子喜雨用马朝卿韵二首 其一 ,金,耶律楚材,七言律诗,酷暑炎炎正不禁，一声雷震酿轻阴。救回南亩十分旱，变作西郊三日霖。遍野桑畴青幄密，连天麦垄绿云深。王孙喜雨登楼宴，贳酒黄垆解带金。
﻿戊子喜雨用马朝卿韵二首 其二 ,金,耶律楚材,七言律诗,生死轮回苦莫禁，不如学道惜分阴。舡乘没底聊相渡，云出无心强作霖。不死乡中灵草异，长生劫外紫云深。茅山道士真堪笑，虚费工夫炼五金。
﻿和邦瑞韵送奉使之江表,金,耶律楚材,七言律诗,驲骑翩翩出玉京，金符一插照人明。莫忘北阙龙飞志，要识南陬舌情。布袖来朝无骑乘，锦衣归去不徒行。升仙桥畔增春色，郡守传呼接长卿。
﻿祝忘忧居士寿,金,耶律楚材,七言律诗,酷似燕山窦十郎，灵椿初老桂枝芳。两朝厚遇垂千稔，一日清明满四方。玉佩丁东照兰省，斑衣摇曳悦萱堂。他年参到平常处，便是长生不老乡。
﻿和李邦瑞韵二首 其一 ,金,耶律楚材,七言律诗,陇右奇才冠士林，万言良策起予深。泽民致主倾丹恳，邀利沽名匪素心。我伴簿书无好思，君陪风月有閒吟。他年共纳林泉下，茅屋松窗品正音。
﻿和李邦瑞韵二首 其二 ,金,耶律楚材,七言律诗,谢君千里远相寻，倾盖交欢气义深。笔砚生涯无异志，金兰气味本同心。挥毫解赋登高句，缓轸能弹对竹琴。此去鳞鸿知有便，临风无吝寄芳音。
﻿谢禅师□公寄闾山紫玉,金,耶律楚材,七言律诗,方外闲人天一隅，因风寄我紫云腴。起予妙理欺欢伯，涤我枯肠压酪奴。琥珀精神浑彷佛，葡萄滋味较锱铢。禅师远弃桃源路，日日寻山摘此无。
﻿和王正之韵三首 其一 ,金,耶律楚材,七言律诗,洪才硕德两相宜，雅操真堪据凤池。富贵未终随梦变，功名何在值时危。奇词解吐万言策，敏思能吟七步诗。但倩东风轻着力，摩天鹏翼若云垂。
﻿和王正之韵三首 其二 ,金,耶律楚材,七言律诗,自惭不解告嘉谟，十载韬藏僻一隅。巨海洪深容弃物，新朝宽厚用愚夫。亨时嘉会千年少，圣主雄材万代无。文物规模皆法古，伫看明诏起真儒。
﻿和王正之韵三首 其三 ,金,耶律楚材,七言律诗,皇天辅德本无亲，乐道奚忧甑满尘。道泰小人当屏斥，时屯君子自经纶。浮云富贵元千变，昨梦繁华得几春。遇不遇兮皆是命，吾侪休羡锦衣新。
﻿和郑寿之韵,金,耶律楚材,七言律诗,圣主龙飞日月新，微才忝预股肱臣。民财已阜钱如水，驲骑长闲塞不尘。威镇西陲输定远，宴开东阁慕平津。何如收拾琴书去，林下衣冠作舜民。
﻿蜡梅二首 其一 ,金,耶律楚材,七言律诗,越岭仙姿迥异常，洞庭春染六铢裳。枝横碧玉天然瘦，蕾破黄金分外香。反笑素英浑淡抹，却嫌红艳太浓妆。临风浥此蔷薇露，醉墨淋漓寄渺茫。
﻿蜡梅二首 其二 ,金,耶律楚材,七言律诗,冰姿梦里慕姚黄，滴蜡凝酥别样妆。生妒白红太浓淡，懒施朱粉自芬芳。寒英深染蔷薇露，冷艳微熏笃耨香。受用清绝恣吟绕，惜花一念未全忘。
﻿寄沙井刘子春,金,耶律楚材,七言律诗,寄语沙城老故人，别来嬴得鬓边尘。马蹄踏破关中月，新句吟空河表春。名利相萦余有歉，琴书自乐子非贫。何时策杖君家去，再试渊明漉酒巾。
﻿和琴士苗兰韵,金,耶律楚材,七言律诗,徒步南来爱陆机，公馀邂逅似相期。高山韵吼千岩木，流水声号半夜陂。圣德宛如歌治化，南风犹似抚疮痍。曲终声散无人会，撩我高吟一首诗。
﻿己丑过鸡鸣山,金,耶律楚材,七言律诗,三年四度过鸡鸣，我仆徘徊马倦登。寂寞柴门空有舍，萧条山寺静无僧。残花溅泪千程别，啼鸟伤心百感生。今古兴亡都莫问，穹庐高卧醉腾腾。
﻿和人韵二首 其一 ,金,耶律楚材,七言律诗,西域诸蕃古未知，来生远过禹封畿。名山准拟金泥检，古塞无劳羽檄飞。世乐讵能敌静乐，蓑衣到底胜朝衣。年来痛忆闾山景，月照茅亭水一围。
﻿和人韵二首 其二 ,金,耶律楚材,七言律诗,干戈未敛我伤神，自恨虚名误此身。否德讵能师百辟，微才安可步三辰。箕裘谩叹青毡旧，勋业空惊白发新。安得夔龙立廊庙，扶持尧舜济斯民。
﻿寄天山周敬之,金,耶律楚材,七言律诗,当年倾盖识君初，烂饮天山驻使车。秋去安仁空有赋，雁来公瑾又无书。林峦红叶知人老，篱落黄花亦我疏。为向天涯道岑寂，强吟新句附双鱼。
﻿和武川严亚之见寄五首 其一 ,金,耶律楚材,七言律诗,当年西域未知名，四海无人识晋卿。扈从銮舆三万里，谟谋凤阙九重城。衣冠异域真余志，礼乐中原乃我荣。何日功成归旧隐，五湖烟浪乐馀生。
﻿和武川严亚之见寄五首 其二 ,金,耶律楚材,七言律诗,亚之平水久驰名，壮岁题桥慕长卿。厌世德风如偃草，惊人诗价比连城。功名未立不为慊，仁义能行亦足荣。此理幽微人不识，莫言儒道拙谋生。
﻿和武川严亚之见寄五首 其三 ,金,耶律楚材,七言律诗,今年又得亚之诗，每叹风云会遇迟。拙运且淹童子役，雄才宜作帝王师。羡君笔下挥千字，知子胸中蕴六奇。静对西风和新句，凄然南望动深思。
﻿和武川严亚之见寄五首 其四 ,金,耶律楚材,七言律诗,误忝纶恩斗印悬，乏才羞到玉墀前。劾奸封事梦犹诤，许国忠诚老益坚。仁政发从天北畔，捷音来自海西边。从今率土沾王化，礼乐车书共一天。
﻿和武川严亚之见寄五首 其五 ,金,耶律楚材,七言律诗,寥落龙沙寄此生，情钟我辈岂无情。参商管鲍贤朋友，南北机云好弟兄。莲叶飘香思晚浦，梅花飞雪梦春城。故园日夜归心切，未济斯民不敢行。
﻿邦瑞乞访亲因用其韵,金,耶律楚材,七言律诗,干戈扰扰战交侵，一纸安书值万金。凡子生还愁未解，萱堂仙去恨尤深。涕零倚木西风怨，肠断闻铃夜雨淋。养老送终真有憾，号天如割望云心。
﻿和李邦瑞韵,金,耶律楚材,七言律诗,赵老名言本两忘，庭前空有柏苍苍。西江吸尽慵开口，北载添来亦括囊。明月清风何所碍，落花流水不相妨。须知居士元无病，底用千年旧药方。
﻿过清源赠法云禅师,金,耶律楚材,七言律诗,汾水禅师个里人，杖藜寻我过清源。半盂红果情何厚，一盏青灯话细论。山水景中君适意，兵戈堆里我消魂。他年相约云深处，松竹萧萧静掩门。
﻿赠五台长老,金,耶律楚材,七言律诗,高冈登陟马玄黄，落日西风过晋阳。道士忻迎捧林果，儒冠远迓挈壶浆。五台强壮头如雪，开化轻安鬓未霜。谁会二师深密意，赵州元不下禅床。
﻿庚辰西域清明,金,耶律楚材,七言律诗,清明时节过边城，远客临风几许情。野鸟间关难解语，山花烂漫不知名。葡萄酒熟愁肠乱，玛瑙杯寒醉眼明。遥想故园今好在，梨花深院鹧鸪声。
﻿用盐政姚德宽韵,金,耶律楚材,七言律诗,乃祖开元柱石臣，云孙髣髴玉麒麟。从来德炙舆人口，此日恩沾圣世春。欲草荐书学北海，未开东阁愧平津。而今且试调羹手，伫看沙堤继旧尘。
﻿赠蒲察元帅七首 其一 ,金,耶律楚材,七言律诗,闲骑白马思无穷，来访西城绿发翁。元老规模妙天下，锦城风景压河中。花开杷榄芙渠淡，酒泛葡萄琥珀浓。痛饮且图容易醉，欲凭春梦到卢龙。
﻿赠蒲察元帅七首 其二 ,金,耶律楚材,七言律诗,积年飘泊困边尘，闲过西隅谒故人。忙唤贤姬寻器皿，便呼辽客奏筝�。葡萄架底葡萄酒，杷榄花前杷榄仁。酒酽花繁正如许，莫教辜负锦城春。
﻿赠蒲察元帅七首 其三 ,金,耶律楚材,七言律诗,主人知我怯金觞，特为先生一改堂。细切黄橙调蜜煎，重罗白饼糁糖霜。几盘绿橘分金缕，一碗清茶点玉香。明日辞君向东去，这些风味几时忘。
﻿赠蒲察元帅七首 其四 ,金,耶律楚材,七言律诗,使君排饭宴南溪，不枉从君鸟鼠西。春薤旋浇浓鹿尾，腊糟微浸软驼蹄。丝丝鱼脍明如玉，屑屑鸡生烂似泥。白面书生知此味，从今更不嗜黄齑。
﻿赠蒲察元帅七首 其五 ,金,耶律楚材,七言律诗,筵前且尽主人心，明烛厌厌饮夜深。素袖佳人学汉舞，碧髯官妓拨胡琴。轻分茶浪飞香雪，旋擘橙杯破软金。五夜欢心犹未已，从教斜月下疏林。
﻿赠蒲察元帅七首 其六 ,金,耶律楚材,七言律诗,主人开宴醉华胥，一派丝篁沸九衢。黯紫葡萄垂马乳，轻黄杷榄灿牛酥。金波泛蚁斟欢伯，雪浪浮花点酪奴。忙里偷闲谁若此，西行万里亦良图。
﻿赠蒲察元帅七首 其七 ,金,耶律楚材,七言律诗,闲乘羸马过蒲华，又到西阳太守家。玛瑙瓶中簪乱锦，琉璃钟里泛流霞。品尝春色批金橘，受用秋香割木瓜。此日幽欢非易得，何妨终老住流沙。
﻿和薛正之见寄,金,耶律楚材,七言律诗,贤臣圣主正时遭，建策龙庭莫惮劳。大壑波深翻巨鲤，高空风顺遇鸿毛。一番制度新才术，百代文章旧雅骚。勉力自强宜不息，功名何啻泰山高。
﻿乞扇,金,耶律楚材,七言律诗,屈眴圆裁白玉盘，幽人自剪素琅玕。全胜织女绞绡帕，高出湘妃玳瑁斑。座上清风香细细，怀中明月净团团。愿祈数柄分居士，颠倒阴阳九夏寒。
﻿用昭禅师韵二首 其一 ,金,耶律楚材,七言律诗,银钩全似赵周臣，诗比黄华格调新。道眼点开言外句，禅心说破劫前春。山中跛挈无为客，林下逍遥自在人。不犯清波垂钓处，卧龙随手出龙津。
﻿壬午西域河中游春十首 其一 ,金,耶律楚材,七言律诗,幽人呼我出东城，信马寻芳莫问程。春色未如华藏富，湖光不似道心明。土床设馔谈玄旨，石鼎烹茶唱道情。世路崎岖太尖险，随高逐下坦然平。
﻿壬午西域河中游春十首 其二 ,金,耶律楚材,七言律诗,三年春色过边城，萍迹东归未有程。细细和风红杏落，涓涓流水碧湖明。花林啜茗添幽兴，绿亩观耕称野情。何日要荒同入贡，普天钟鼓乐清平。
﻿壬午西域河中游春十首 其三 ,金,耶律楚材,七言律诗,春雁楼边三两声，东天回首望归程。山青水碧伤心切，李白桃红照眼明。几树绿杨摇客恨，一川芳草惹羁情。天兵几日归东阙，万国欢声贺太平。
﻿壬午西域河中游春十首 其四 ,金,耶律楚材,七言律诗,河中二月好踏青，且莫临风叹客程。溪畔数枝红杏浅，墙头半点小桃明。谁知西域逢佳景，始信东君不世情。圆沼方池三百所，澄澄春水一时平。
﻿壬午西域河中游春十首 其五 ,金,耶律楚材,七言律诗,二月河中草木青，芳菲次第有期程。花藏径畔春泉碧，云散林梢晚照明。含笑山桃还似识，相亲水鸟自忘情。遐方且喜丰年兆，万顷青青麦浪平。
﻿壬午西域河中游春十首 其六 ,金,耶律楚材,七言律诗,异域春郊草又青，故园东望远千程。临池嫩柳千丝碧，倚槛妖桃几点明。丹杏笑风真有意，白云送雨太无情。归来不识河中道，春水潺潺满路平。
﻿壬午西域河中游春十首 其七 ,金,耶律楚材,七言律诗,四海从来皆弟兄，西行谁复叹行程。既蒙倾盖心相许，得遇知音眼便明。金玉满堂违素志，云霞千顷适高情。庙堂自有夔龙在，安用微生措治平。
﻿壬午西域河中游春十首 其八 ,金,耶律楚材,七言律诗,寓迹尘埃且乐生，垂天六翮敛鹏程。无缘未得风云会，有幸能瞻日月明。出处随时全道用，穷通逐势叹人情。凭谁为发丰城剑，一扫妖氛四海平。
﻿壬午西域河中游春十首 其九 ,金,耶律楚材,七言律诗,不如归去乐馀龄，百岁光阴有几程。文史三冬输曼倩，田园二顷忆渊明。宾朋冷落绝交分，亲戚团栾说话情。植杖耘耔聊自适，笑观南亩绿云平。
﻿壬午西域河中游春十首 其十 ,金,耶律楚材,七言律诗,衰翁老矣倦功名，繁简行军笑李程。牛粪火熟石炕暖，蛾连纸破瓦窗明。水中漉月消三毒，火里生莲屏六情。野老不知天子力，讴歌鼓腹庆升平。
﻿游河中西园和王君玉韵四首 其一 ,金,耶律楚材,七言律诗,万里东皇不失期，园林春老我来迟。漫天柳絮将飞日，遍地梨花半谢时。异域风光特秀丽，幽人佳句自清奇。临风畅饮题玄语，方信无为无不为。
﻿游河中西园和王君玉韵四首 其二 ,金,耶律楚材,七言律诗,清明出郭赴幽期，千里江山丽日迟。花叶不飞风定后，香尘微敛雨馀时。彫镌冰玉诗尤健，挥扫龙蛇字愈奇。好字好诗独我得，不来赓和拟胡为。
﻿游河中西园和王君玉韵四首 其三 ,金,耶律楚材,七言律诗,异域逢君本不期，湛然深恨识君迟。清诗厌世光千古，逸笔惊人自一时。字老本来遵雅淡，吟成元不尚新奇。出伦诗笔服君妙，笑我区区亦强为。
﻿游河中西园和王君玉韵四首 其四 ,金,耶律楚材,七言律诗,风云佳遇未能期，自是鱼龙上钓迟。岩穴潜藏难遁世，尘嚣俯仰且随时。百年富贵真堪叹，半纸功名未足奇。伴我琴书聊自适，生涯此外更何为。
﻿河中游西园四首 其一 ,金,耶律楚材,七言律诗,河中春晚我邀宾，诗满云笺酒满巡。对景怕看红日暮，临池羞照白头新。柳添翠色侵凌草，花落馀香著莫人。且著新诗与芳酒，西园佳处送残春。
﻿河中游西园四首 其二 ,金,耶律楚材,七言律诗,河中风物出乎伦，闲命金兰玉斝巡。半笑梨花琼脸嫩，轻颦杨柳翠眉新。衔泥紫燕先迎客，偷蕊黄蜂远趁人。日日西园寻胜概，莫教辜负客城春。
﻿河中游西园四首 其三 ,金,耶律楚材,七言律诗,几年萍梗困边城，闲步西园试一巡。圆沼印空明镜莹，芳莎藉地翠茵新。幽禽有意如留客，野卉多情解笑人。屈指知音今有几，与谁同享瓮头春。
﻿河中游西园四首 其四 ,金,耶律楚材,七言律诗,金鼓銮舆出陇秦，驱驰八骏又西巡。千年际会风云异，一代规模宇宙新。西域兵来擒伪主，东山诏下起幽人。股肱元首明良世，高拱垂衣寿万春。
﻿河中春游有感五首 其一 ,金,耶律楚材,七言律诗,西胡搆室未全终，又见颓垣绕故墉。绿苑连延花万树，碧堤回曲水千重。不图舌鼓谈非马，甘分躬耕学卧龙。粝食粗衣聊自足，登高舒啸乐吾慵。
﻿河中春游有感五首 其二 ,金,耶律楚材,七言律诗,异域河中春欲终，园林深密锁颓墉。东山雨过空青叠，西苑花残乱翠重。杷榄碧枝初着子，葡萄绿架已缠龙。等閒春晚芳菲歇，叶底翩翩困蝶慵。
﻿河中春游有感五首 其三 ,金,耶律楚材,七言律诗,坎止流行以待终，幽人射隼上高墉。穷通世路元多事，艰险机关有几重。百尺苍枝藏病鹤，三冬蛰窟闭潜龙。琴书便结忘言友，治圃耘蔬自养慵。
﻿河中春游有感五首 其四 ,金,耶律楚材,七言律诗,西域渠魁运已终，天兵所指破金墉。崇朝驲骑驰千里，一夜捷书奏九重。鞭策不须施犬马，庙堂良算足夔龙。北窗高卧薰风里，尽任他人笑我慵。
﻿河中春游有感五首 其五 ,金,耶律楚材,七言律诗,重玄叩击数年终，大道难窥万仞墉。旧信不来青鸟远，故山犹忆白云重。自知勋业输雏凤，且学心神似老龙。忙里偷闲谁似我，兵戈横荡得疏慵。
﻿过闾居河四首 其一 ,金,耶律楚材,七言律诗,河冰春尽水无声，靠岸钩鱼羡击冰。乍远南州如梦蝶，暂游北海若飞鹏。隋堤柳絮风何处，越岭梅花信莫凭。试暂停鞭望西北，迎风羸马不堪乘。
﻿过闾居河四首 其二 ,金,耶律楚材,七言律诗,北方寒凛古来称，亲见阴山冻鼠冰。战斗檐楹翻铁马，穷通棋势变金鹏。五车经史都无用，一鹗书章谁可凭。安得冲天畅予志，云舆六驭信风乘。
﻿过闾居河四首 其三 ,金,耶律楚材,七言律诗,一圣龙飞德足称，其亡凛凛涉春冰。千山风烈来从虎，万里云垂看举鹏。尧舜徽猷无阙失，良平妙算足依凭。华夷混一非多日，浮海长桴未可乘。
﻿过闾居河四首 其四 ,金,耶律楚材,七言律诗,自愧声名无可称，贤愚混世炭和冰。窃盐仓鼠初成蝠，喷浪溟鲲未化鹏。卖剑学耕食粗遣，买山归老价难凭。秋江月满西风软，何日扁舟独自乘。
﻿过沁园有感,金,耶律楚材,七言律诗,昔年曾赏沁园春，今日重来迹已陈。水外无心修竹古，雪中含恨瘦梅新。垣颓月榭经兵火，草没诗碑覆劫尘。羞对覃怀昔时月，多情依旧照行人。
﻿感事四首 其一 ,金,耶律楚材,七言律诗,富贵荣华若聚沤，浮生浑似水东流。仁人短命嗟颜氏，君子怀疾叹伯牛。未得鸣珂游帝阙，何能骑鹤上扬州。几时摆脱闲缰锁，笑傲烟霞永自由。
﻿感事四首 其二 ,金,耶律楚材,七言律诗,当年元拟得封侯，一误儒冠入士流。赫赫凤鸾捐腐鼠，区区蛮触战蜗牛。未能离欲超三界，必用麾旄混九州。致主泽民元素志，陈书自荐我无由。
﻿感事四首 其三 ,金,耶律楚材,七言律诗,得不欣欣失不忧，依然不改旧风流。深藏凤璧无投鼠，好蓄龙泉候买牛。山寺幽居思少室，梅花归梦绕扬州。萱堂温凊十年阙，负米供亲愧仲由。
﻿感事四首 其四 ,金,耶律楚材,七言律诗,人不知予我不尤，濯缨何必拣清流。良材未试聊耽酒，利器深藏俟割牛。旧政欲传新令尹，新朝不识旧荆州。眉山云迈归商路，痛恪新诗寄子由。
﻿用刘正叔韵,金,耶律楚材,七言律诗,参叩松轩积有年，光尘融泄一愚贤。视民每羡如刍狗，治国常思烹小鲜。只道牛边休执杖，谁知琴上亦忘弦。湛然稍异香山老，不学空门不学仙。
﻿壬午元日二首 其二 ,金,耶律楚材,七言律诗,万里西征出玉关，诗无佳思酒瓶乾。萧条异域年初换，坎轲穷途腊已残。身过碧云游极乐，手遮东日望长安。年光迅速如流水，不管诗人两鬓斑。
﻿西域家人辈酿酒戏书屋壁,金,耶律楚材,七言律诗,西来万里尚骑驴，旋借葡萄酿绿醑。司马捲衣亲涤器，文君挽袖自当炉。元知沽酒业缘重，何奈调羹手段无。古昔英雄初未遇，生涯或亦隐屠沽。
﻿感寓述史杂诗五十首西域从王君玉乞茶因其韵七首 其一 ,金,耶律楚材,七言律诗,积年不啜建溪茶，心窍黄尘塞五车。碧玉瓯中思雪浪，黄金碾畔忆雷芽。卢仝七碗诗难得，谂老三瓯梦亦赊。敢乞君侯分数饼，暂教清兴绕烟霞。
﻿感寓述史杂诗五十首西域从王君玉乞茶因其韵七首 其二 ,金,耶律楚材,七言律诗,厚意江洪绝品茶，先生分出蒲轮车。雪花滟滟浮金蕊，玉屑纷纷碎白芽。破梦一杯非易得，搜肠三碗不能赊。琼瓯啜罢酬平昔，饱看西山插翠霞。
﻿感寓述史杂诗五十首西域从王君玉乞茶因其韵七首 其三 ,金,耶律楚材,七言律诗,高人惠我岭南茶，烂赏飞花雪没车。玉屑三瓯烹嫩蕊，青旗一叶碾新芽。顿令衰叟诗魂爽，便觉红尘客梦赊。两腋清风生坐榻，幽欢远胜泛流霞。
﻿感寓述史杂诗五十首西域从王君玉乞茶因其韵七首 其四 ,金,耶律楚材,七言律诗,酒仙飘逸不知茶，可笑流涎见曲车。玉杵和云舂素月，金刀带雨剪黄芽。试将绮语求茶饮，特胜春衫把酒赊。啜罢神清淡无寐，尘嚣身世便云霞。
﻿感寓述史杂诗五十首西域从王君玉乞茶因其韵七首 其五 ,金,耶律楚材,七言律诗,长笑刘伶不识茶，胡为买锸谩随车。萧萧暮雨云千顷，��春雷玉一芽。建郡深瓯吴地远，金山佳水楚江赊。红炉石鼎烹团月，一碗和香吸碧霞。
﻿感寓述史杂诗五十首西域从王君玉乞茶因其韵七首 其六 ,金,耶律楚材,七言律诗,枯肠搜尽数杯茶，千卷胸中到几车。汤响松风三昧手，雪香雷震一枪芽。满囊垂赐情何厚，万里携来路更赊。清兴无涯腾八表，骑鲸踏破赤城霞。
﻿感寓述史杂诗五十首西域从王君玉乞茶因其韵七首 其七 ,金,耶律楚材,七言律诗,啜罢江南一碗茶，枯肠历历走雷车。黄金小碾飞琼屑，碧玉深瓯点雪芽。笔阵陈兵诗思勇，睡魔卷甲梦魂赊。精神爽逸无馀事，卧看残阳补断霞。
﻿用薛正之韵,金,耶律楚材,七言律诗,无德惭为天下先，湖山归计好加鞭。霜深尚有篱边菊，风劲全无叶底蝉。三弄瑶琴歌素月，一樽浊酒醉苍烟。凤池分付夔龙去，万顷潇湘属湛然。
﻿和冲霄韵五首 其一 ,金,耶律楚材,七言律诗,垂亡圣道赖君鸣，坎轲休嗟道不行。须信诗魔降笔阵，好将酒战破愁城。滔滔秋水如人志，薄薄闲云似世情。一举冲霄知有日，垂天万里看鹏程。
﻿和冲霄韵五首 其二 ,金,耶律楚材,七言律诗,古今兴废不堪听，宠辱都如梦一惊。韬略欣然推后进，琴书足以了馀生。既知物物头头是，谁问朝朝暮暮情。散尽迷云何所有，一轮秋月普天明。
﻿和冲霄韵五首 其三 ,金,耶律楚材,七言律诗,天涯索寞正穷秋，衰草寒烟无尽头。叶底哀蛩空促织，云间征雁祗供愁。酪浆满引浇羊胛，粝食随缘荐鹿脩。试暂回光乐真觉，人閒万法一时收。
﻿和冲霄韵五首 其四 ,金,耶律楚材,七言律诗,星星华发镜中惊，好赋归欤接淅行。重位宁贪高一品，故园无惮远千程。晴天花络春山色，落日松和秋水声。无恙闾峰三百寺，遨游吟啸老馀生。
﻿和冲霄韵五首 其五 ,金,耶律楚材,七言律诗,古木残阳映矮岗，雁行天际写秋光。霜蓑带雨添愁色，晚菊和风送冷香。浊酒三年浑未试，黄粮九月得初尝。龙沙且喜身强健，南望幽人天一方。
﻿和冲霄韵五首 其六 ,金,耶律楚材,七言律诗,不见高阳旧酒徒，临风惆怅几踟蹰。无穷真味思焦尾，有限浮生叹白驹。德望服人输二陆，文章重世愧三苏。散材潦倒浑无用，空作昂藏一丈夫。
﻿和景贤见寄,金,耶律楚材,七言律诗,龙冈参透后三三，髣髴前人何所惭。妙笔照人惊老字，新诗入手想清谈。尘中名利予难出，梦里荣华君不耽。准拟归时便归去，闾山珍重旧禅庵。
﻿和冲霄十月桃花韵二首 其一 ,金,耶律楚材,七言律诗,桃源仙子忆刘郎，不惮严冬雨雪凉。红雨已先初夏落，妖魂重对小春芳。冷侵绿萼刚舒脸，寒彻朱衣强喷香。谁向荒园慰萧索，数枝无语映斜阳。
﻿和冲霄十月桃花韵二首 其二 ,金,耶律楚材,七言律诗,春生秋杀乃天常，来往推迁炎与凉。晚节正当阴气塞，穷冬忽见小桃芳。岂知卜枣能成实，僭与江梅敢并香。自愧备员调鼎鼐，不知何事谬阴阳。
﻿和杨彦广韵,金,耶律楚材,七言律诗,三台须要趁琵琶，知己相逢两会家。雕斲勿伤石内玉，纵横须放火中花。探玄浑似三杯酒，清兴何消七碗茶。谁识湛然端的处，差徭随分纳些些。
﻿题平阳李君实此君轩,金,耶律楚材,七言律诗,环榻森森荫好凉，此君风味讵能忘。虚心悄悄生来劲，直节亭亭老更刚。虽与蓬蒿均雨露，本同松菊傲风霜。主人雅志元堪尚，物以群分类以方。
﻿西域和王君玉诗二十首 其一 ,金,耶律楚材,七言律诗,年来深欲买湖山，贫病难酬绢五千。归去不从陶令请，知音未遇孟尝贤。排愁器具思欢伯，送老生涯乏货泉。惟有诗魂常伴我，閒吟陶写个中玄。
﻿西域和王君玉诗二十首 其二 ,金,耶律楚材,七言律诗,一发燕然晓日边，寒云叠叠乱山千。万重沙漠犹逢友，十室荒村亦有贤。留客芳樽思北海，惊人奇语忆南泉。思量万事多浑错，勉力轮锤好扣玄。
﻿西域和王君玉诗二十首 其三 ,金,耶律楚材,七言律诗,君侯乘兴写佳篇，我得琼琚价倍千。妙笔一挥能草圣，新诗独惠过称贤。半瓶浊酒斟琼斝，七碗清茶泛玉泉。万里西行真我幸，逢君时复一谈玄。
﻿西域和王君玉诗二十首 其四 ,金,耶律楚材,七言律诗,健羡金鞍美少年，盈门剑客列三千。须知执德元非德，况是无贤敢自贤。不解弯弓射石虎，谁能击剑跃龙泉。黑头勋业今何在，壮岁功成愧谢玄。
﻿西域和王君玉诗二十首 其五 ,金,耶律楚材,七言律诗,云龙相感本乎天，会合君臣岁一千。西伯已亡谁老老，卜商何在肯贤贤。鹓雏未必轻餐鼠，蚯蚓犹知下饮泉。巧拙是非无定据，到头谁解辨黄玄。
﻿西域和王君玉诗二十首 其六 ,金,耶律楚材,七言律诗,奔走红尘积有年，深思雪涧竹竿千。谁能世上全三乐，好向林间伴七贤。笔下风生诗似锦，瓮头春涨酒如泉。诗成酒罢寂无事，净几明窗诵太玄。
﻿西域和王君玉诗二十首 其七 ,金,耶律楚材,七言律诗,竹径风来自破禅，修篁青剑叶垂千。烂吟风月元无碍，高卧烟霞未是贤。迷处无由逃绊锁，悟来何处不林泉。纵横触目皆真理，坐卧经行鸟路玄。
﻿西域和王君玉诗二十首 其八 ,金,耶律楚材,七言律诗,无灭无生不论年，谁誇桃熟岁三千。休将真宰陪司命，莫使明星动进贤。有道不妨居闹市，无心奚碍酌贪泉。何能远遁尘嚣去，且向人间养素玄。
﻿西域和王君玉诗二十首 其九 ,金,耶律楚材,七言律诗,从他豪俊领时权，指顾貔貅数百千。碌碌馀生甘养拙，明明圣代岂遗贤。且图混世啜醨酒，勿谓濯缨弃浊泉。莫道无为云便了，有为何处不逢玄。
﻿西域和王君玉诗二十首 其十 ,金,耶律楚材,七言律诗,浮生瞬息度流年，唐汉兴亡不半千。清洁采薇输二子，英雄济世有三贤。未能海上寻芝草，且向尘中泛醴泉。醉兴陶陶略相似，无何乡里亦通玄。
﻿西域和王君玉诗二十首 其十一 ,金,耶律楚材,七言律诗,成败兴亡事可怜，劳生扰扰几千千。调心莫若先离欲，治世无如不尚贤。小褚岂能怀大器，短绳那得汲深泉。直须箭透威音外，不用无为不用玄。
﻿西域和王君玉诗二十首 其十二 ,金,耶律楚材,七言律诗,得得清欢乐自然，不辞去国客程千。翻腾旧案因君玉，唱和新诗有景贤。每遇开樽邀素月，常因盥手掬寒泉。衰翁自揣何多幸，未死中间乐此玄。
﻿西域和王君玉诗二十首 其十三 ,金,耶律楚材,七言律诗,几回午枕不成眠，幽鸟关关近数千。安世不知安世计，隐居常慕隐居贤。几行石榻围松径，一簇茅斋绕涧泉。挂起西轩风似水，閒将羲易索幽玄。
﻿西域和王君玉诗二十首 其十四 ,金,耶律楚材,七言律诗,农隐生涯乐自天，药畦香垄仅盈千。蝇营累世真堪笑，狗苟劳生未若贤。带月扶犁耕暮野，冲云荷锸拨春泉。耘耔馀暇蓬窗底，独抱遗经考至玄。
﻿西域和王君玉诗二十首 其十五 ,金,耶律楚材,七言律诗,闲闲个事本明圆，一念才兴路八千。生死既知皆是幻，功名犹恋岂能贤？兴来畅饮斟晴月，醉后高歌枕碧泉。触处逢渠何所碍，不玄玄处亦玄玄。
﻿西域和王君玉诗二十首 其十六 ,金,耶律楚材,七言律诗,物物头头总是禅，观音应现化身千。杜门晏坐无伤道，遁世幽居也是贤。祗为看山开翠竹，偶因煎茗汲清泉。灵云检点真堪笑，不见桃花不悟玄。
﻿西域和王君玉诗二十首 其十七 ,金,耶律楚材,七言律诗,蓑衣狂脱暮江边，一醉宁论价十千。老矣冯唐何所往，归与陶令最为贤。灵苗细细初盈圃，春水涓涓渐满泉。酒醒梦回无个事，澄心忘虑体三玄。
﻿西域和王君玉诗二十首 其十八 ,金,耶律楚材,七言律诗,九重阊阖列群官，曳佩鸣珂及万千。云水偷将属野叟，功名回施与时贤。好凭定慧超三界，不恋轮回没九泉。迅速光阴莫虚度，回光返照静参玄。
﻿西域和王君玉诗二十首 其十九 ,金,耶律楚材,七言律诗,不学经书不说禅，谁论芥子纳三千。忘形诗句追先觉，适意琴书慕昔贤。白雪阳春吟雅调，高山流水奏鸣泉。平生受用元无尽，参透真空未是玄。
﻿西域和王君玉诗二十首 其二十 ,金,耶律楚材,七言律诗,鲰生诗僻慕诗仙，乱缀狂吟数百千。浅陋妄言嗤俊哲，清新绮语愧先贤。摧残吟鬓星星发，倾倒词源浑浑泉。韵险言穷无可说，祇凭此句露深玄。
﻿西域有感,金,耶律楚材,七言律诗,落日城头鸦乱啼，秋风原上马频嘶。雁行南去潇湘北，萍迹东来鸟鼠西。百尺栋梁谁着价，三春桃李自成蹊。功名到底成何事，烂饮玻璃醉似泥。
﻿早行,金,耶律楚材,七言律诗,马驼残梦过寒塘，低转银河夜已央。雁迹印开沙岸月，马蹄踏破板桥霜。汤寒卯酒两三盏，引睡新诗四五章。古道迟迟四十里，千山清晓日苍凉。
﻿自叙,金,耶律楚材,七言律诗,信流乘坎过西天，钵里吞针亦偶然。只道一花刚点额，不知三子暗登肩。既来此世难逃数，且应前生未了缘。俗眼见时难放过，并赃陈首万松轩。
﻿西域元日,金,耶律楚材,七言律诗,凌晨随分备樽罍，辟疫屠苏饮一杯。迂叟不令书郁垒，痴儿刚要画钟馗。新愁又逐东风至，旧信难随春日来。又向边城添一岁，天涯飘泊几时回。
﻿西域寄中州禅老,金,耶律楚材,七言律诗,吾师道化震清都，奔逸绝尘我不如。近日虚传三岛信，几年不得万松书。宗门淘汰犹嫌少，习气薰蒸尚未除。惆怅天涯沦落客，临风不是忆鲈鱼。
﻿蒲华城梦万松老人,金,耶律楚材,七言律诗,华亭髣髴旧时舟，又见吾师钓直钩。只道梦中重作梦，不知愁底更添愁。曾参活句垂青眼，未得生侯已白头。撇下尘嚣归去好，谁能骑鹤上扬州。
﻿寄巨川宣抚,金,耶律楚材,七言律诗,历数兴亡掌上看，提兵一战领清官。马前草诏珠玑润，纸上挥毫风雨寒。昔日谈禅明法界，而今崇道倡香坛。诸行百辅君都占，潦倒鲰生何处安。
﻿寄南塘老人张子真,金,耶律楚材,七言律诗,张侯风味讵能忘，黄米曾令我一尝。抵死解官违北阙，达生遁世钓南塘。知来何假灵龟兆，作赋能陈瑞鹤祥。岂是西边无土物，不如诗句寄东阳。
﻿观瑞鹤诗卷独子进治书无诗,金,耶律楚材,七言律诗,丁年兰省识君初，缓步鸣珂游帝都。象简常陪天仗立，玉骢曾使禁臣趋。只贪殢酒长安市，不肯题诗瑞应图。我念李侯端的意，大都好事不如无。
﻿寄德明,金,耶律楚材,七言律诗,英侯志节本凌云，尚自飘零故国尘。有道且同麋鹿友，谈玄能说虎狼仁。幸然不全饱死鬼，可惜空吟笑杀人。弥勒下生何太早，莫随邪见说无因。
﻿才卿外郎五年止惠一书,金,耶律楚材,七言律诗,五年只得一书题，路远山长梦亦迷。睡老黑甜酣顺北，冷官清淡泊辽西。羡人得志能如虎，笑我乏才粗效鸡。伫看天兵旋北阙，从今不用玉关泥。
﻿寄清溪居士秀玉,金,耶律楚材,七言律诗,鹪鹩犹欠一枝栖，不得燕山半土犁。时复有琴歌碧玉，年来无梦绕清溪。数行文字聊遮眼，半纸功名苦噬脐。回首故人今健否，馀生甘老碧云西。
﻿戏秀玉,金,耶律楚材,七言律诗,清溪掀倒打油房，五卫凋零三径荒。未信塞翁嗟失马，须知禦寇觅亡羊。东湖菡萏从君赏，西域蒲萄输我尝。各在天涯会何日，临风休忘老髯郎。
﻿寄张子闻,金,耶律楚材,七言律诗,忆昔携琴论太玄，湛然初识子闻贤。回头葱岭仍千里，分手松轩已五年。东望卢龙倾玉表，西来青鸟阙金笺。几时重会燕山道，一曲临风奏水仙。
﻿寄用之侍郎,金,耶律楚材,七言律诗,蓬莱怜我寄芳笺，劝我无忘仁义先。几句良言甜似蜜，数行温语煖于绵。从来谁识龟毛拂，到底难调胶柱弦。用我必行周孔教，舍予不负万松轩。
﻿和正卿待制韵,金,耶律楚材,七言律诗,布袖龙钟两眼尘，丹诚如旧白头新。暮云西畔犹怀汉，晓日东边才是秦。酒贱不妨连夜醉，花繁长发四时春。花繁酒贱无佳思，谁念天涯万里人。
﻿寄仲文尚书,金,耶律楚材,七言律诗,仲文曾作黑头公，辅弼明时播美风。治粟货泉流冀北，提刑奸迹屏胶东。笑观桃李新恩遍，拜扫松楸老计终。西域故人增喜色，万全良策不谋同。
﻿雪轩老人邦杰久不惠书作诗怨之,金,耶律楚材,七言律诗,当时倾盖便忘年，别后春风五度迁。万里西行愁似海，千山东望远如天。不闻旧信传梅岭，试道新诗怨雪轩。更上危楼一回首，朝云深处是燕然。
﻿谢王清甫惠书,金,耶律楚材,七言律诗,西征万里扈銮舆，高阁文章束石渠。只道昔年周梦蝶，却疑今日我为鱼。一簪华发垂垂老，两眼黄尘事事疏。多谢贵人怜远客，东风时有寄来书。
﻿思亲有感,金,耶律楚材,七言律诗,骨肉星分天一涯，萱堂何处忆孤儿。排愁正赖无声乐，遗兴学吟有眼诗。丽句日逐三上尔，香醪时复一中之。前年汉使来西域，笑我星星两鬓丝。
﻿思亲二首 其一 ,金,耶律楚材,七言律诗,老母琴书老自娱，吾山侧近结蘧庐。鬓边尚结辟兵发，箧内犹存教子书。幼稚已能学土梗，老兄犹未忆鲈鱼。谁知万里思归梦，夜夜随风到故居。
﻿思亲二首 其二 ,金,耶律楚材,七言律诗,昔年不肯卧茅庐，赢得飘萧两鬓疏。醉里莫知身似蝶，梦中不觉我为鱼。故园屈指八千里，老母行年六十馀。何日挂冠辞富贵，少林佳处卜新居。
﻿再过西域山城驿,金,耶律楚材,七言律诗,去年驰传暮城东，夜宿萧条古驿中。别后尚存柴户疏，重来犹有瓦窗蓬。主人欢喜铺毛毯，驿吏苍忙洗瓦钟。但得微躯且强健，天涯何处不相逢。
﻿思亲用旧韵二首 其一 ,金,耶律楚材,七言律诗,前年驿骑过西陲，闻道萱堂鬓已丝。琴断五弦忘旧谱，菊荒三径负疏篱。筵前戏笑知何日，膝下嬉游看几时。欲附一书无处寄，愁边空咏满囊诗。
﻿思亲用旧韵二首 其二 ,金,耶律楚材,七言律诗,天涯惟仗梦魂归，破梦春风透客帏。灯下几时哦丽句，筵前何日舞斑衣。垂垂塞北行人老，得得江南远信稀。回首故园千万里，倚楼空望白云飞。
﻿辛巳闰月西域山城值雨,金,耶律楚材,七言律诗,冷云携雨到山城，未敢冲泥傍险行。夜听窗声初变雪，晓窥檐溜已垂冰。泪凝孤枕三停湿，花结残灯一半明。又向茅亭留一宿，行云行雨本无情。
﻿十七日早行始忆昨日立春,金,耶律楚材,七言律诗,客中为客已浃旬，岁杪西边访故人。杷榄花前风弄麦，葡萄架底雨沾尘。山城肠断得穷腊，村馆销魂偶忘春。今日唤回十载梦，一盘凉饼翠蒿新。
﻿十七日驿中作穷春盘,金,耶律楚材,七言律诗,昨朝春日偶然忘，试作春盘我一尝。木案初开银线乱，砂瓶煮熟藕丝长。匀和豌豆揉葱白，细剪蒌蒿点韭黄。也与何曾同是饱，区区何必待膏梁。
﻿西域蒲华城赠蒲察元帅,金,耶律楚材,七言律诗,骚人岁杪到君家，土物萧疏一饼茶。相国传呼扶下马，将军忙指买来车。琉璃钟里葡萄酒，琥珀瓶中杷榄花。万里遐方获此乐，不妨终老在天涯。
﻿乞车,金,耶律楚材,七言律诗,君家轮扁本多能，碧轼朱辕照眼明。居士此回无马坐，郎官不可辄徒行。陈遵投辖情何重，灵辄扶轮报敢轻。别更不须寻土物，载将春色去东城。
﻿戏作二首 其一 ,金,耶律楚材,七言律诗,苍颜太守领西阳，招引诗人入醉乡。屈眴轻衫裁鸭绿，葡萄新酒泛鹅黄。歌姝窈窕髯遮口，舞妓轻盈眼放光。野客乍来同见惯，春风不足断人肠。
﻿戏作二首 其二 ,金,耶律楚材,七言律诗,太守多才民富强，风光特不让苏杭。葡萄酒熟红珠滴，杷榄花开紫雪香。异域丝簧无律吕，胡姬声调自宫商。人生行乐无如此，何必咨嗟忆故乡。
﻿过太原南阳镇题紫薇观壁三首 其一 ,金,耶律楚材,七言律诗,廷臣侍从蔑前驱，道侣忻奔迓使车。县吏喜闻新号令，村民争认旧中书。累累山果盈磁钵，薄薄浊醪半瓦壶。隐逸竞询新事迹，几时迁洛卜新都。
﻿过太原南阳镇题紫薇观壁三首 其二 ,金,耶律楚材,七言律诗,吾皇巡狩用三驱，万骑千官奉帝车。北阙春颁劝农诏，南陬夜奏报捷书。士民安堵耕盈野，老幼迎郊浆满壶。伫看要荒归一统，天兵不日破东都。
﻿贾非熊饯余用其韵,金,耶律楚材,七言律诗,銮辔和鸣车指南，廷臣自愧侍龙骖。平生慷慨贞夫一，万里别来益友三。老子此行无酒债，故人归计有禅庵。白云野衲皆宗匠，道服因缘好细参。
﻿和松月野衲海上人见寄二诗 其一 ,金,耶律楚材,七言律诗,游子痴愚莫识家，牛车远弃爱羊车。汪洋渤海龙宫藏，涓滴波澜坎井蛙。迷后万言犹是少，悟来千里不为赊。丛林衲子空行脚，绕遍天涯与海涯。
﻿用李德恒韵,金,耶律楚材,七言律诗,吾子栖迟尚布衣，挑灯弹铗壮歌悲。阮生固已开青眼，马氏元来有白眉。运拙巢由真可慕，时亨房杜不难为。男儿用舍奚忧喜，三径耕耘足自资。
﻿松月老人寄诗因用元韵,金,耶律楚材,七言律诗,谈禅讲教不知家，芳草漫漫去路差。杓卜虚声禾老鼓，盘星错认洞山麻。全无去就论空色，谁有心情说照遮。松月野僧须荐取，钓鱼人是老玄沙。
﻿和薛正之韵,金,耶律楚材,七言律诗,天涯倚遍塞城楼，凝望冥鸿空自羞。礼义不张真我恨，干戈未戢是吾忧。每怜丹凤能择食，常笑黄能误上钩。何日解荣偿旧约，扁舟蓑笠五湖游。
﻿用李邦瑞韵,金,耶律楚材,七言律诗,沈沈北海雪波深，老眼增明寸碧琴。未得一江活物水，何酬四海望云心。我生有遇千年会，自愧难为三日霖。吾子佞然虚赞德，临风羞继谪仙吟。
﻿寄平阳净名润老,金,耶律楚材,七言律诗,驿骑新从平水回，知公无恙笑颜开。出门不剪闲庭草，退步从生古殿苔。玉锁何须絟彩凤，金钩毋得钓黄鲐。夜深织就无纹锦，但有人来寄个来。
﻿和李茂才寄景贤韵,金,耶律楚材,七言律诗,醒时还醉醉还醒，尚忆轮台饮兴清。瀚海波涛君忍听，天山风雪我难行。好学慷慨英雄操，毋傲辛酸儿女情。但得胸中空洒洒，天涯何处不安生。
﻿除戎堂二首 其一 ,金,耶律楚材,七言律诗,除戎堂主震威名，一扫尘氛消未萌。不出户庭成庙算，折冲樽俎有奇兵。何须公瑾长江险，安用蒙恬万里城。坐镇大河兵偃息，居延不复塞尘惊。
﻿除戎堂二首 其二 ,金,耶律楚材,七言律诗,除戎厅事筑城阿，烽火平安师旅和。远胜长城欺李绩，徒标铜柱笑伏波。服心不用七擒策，禦侮何劳三箭歌。高枕幽窗无一事，西人不敢牧长河。
﻿和北京张天佐见寄,金,耶律楚材,七言律诗,寓迹龙庭积有年，功名已后祖生鞭。销金众口嫉居士，好事独君慕湛然。许远云山分袂别，几时风雨对床眠。琼华赠我将何报，聊寄江南古样弦。
﻿寄武川摩诃院圆明老人五首 其一 ,金,耶律楚材,七言律诗,临行不暇别圆明，禅客机关百变生。明月清风都不会，落花流水两无情。只知常谒摩诃院，谁道曾离归化城。宾主相忘非聚散，笑谈松竹自清声。
﻿寄武川摩诃院圆明老人五首 其二 ,金,耶律楚材,七言律诗,新诗入手眼增明，老作机锋太峻生。略叙寒温闲礼数，过承褒赏假人情。羡君奋迅超真地，笑我徘徊恋化城。且喜武川归海若，狂流万派尽消声。
﻿寄武川摩诃院圆明老人五首 其三 ,金,耶律楚材,七言律诗,我爱圆明道眼明，简书时复寄鲰生。谈真辨妄输达士，背正归邪笑世情。且隐骊珠光万丈，奚贪尺璧价连城。穹庐高枕无馀事，静听潮轰北海声。
﻿寄武川摩诃院圆明老人五首 其四 ,金,耶律楚材,七言律诗,归与不得效渊明，细碎功名误此生。客里正如闲气味，病来犹有好心情。冰弦罢品昭君曲，醉墨闲题苏武城。受用观音法无尽，悲笳风送两三声。
﻿寄武川摩诃院圆明老人五首 其五 ,金,耶律楚材,七言律诗,一扇儒风佛日明，舍生从此乐馀生。高人编简寻长味，衲子林泉称野情。见道谷绵充廪藏，喜闻流散集京城。自惭无德毗明主，千里虚名浪播声。
﻿戊子继武川刘抟霄韵,金,耶律楚材,七言律诗,不得吾山卧翠霞，西行行遍海之涯。火风地水虽非我，南北东西总是家。驿骑亲驰涉弱水，星轺躬驾过流沙。惟期圣德渐遐迩，不惮龙庭万里赊。
﻿和李汉臣韵四首 其一 ,金,耶律楚材,七言律诗,梦中身世鬓垂斑，方士从誇药驻颜。性海一波涵万象，威音双箭透重关。圆融活水非生灭，浩渺虚舟任往还。便好灰心养愚拙，须知大智本闲闲。
﻿憩解州邵薛村洪福院,金,耶律楚材,七言律诗,天兵南出武阳东，暂解征鞍憩梵宫。玉像巍巍红叶捧，金容奕奕碧纱笼。三秦繁盛如席卷，两晋风流扫地空。惟有真如元不坏，青山依旧白云中。
﻿邵薛村道士陈公求诗,金,耶律楚材,七言律诗,玄言圣祖五千言，不说飞升不说仙。烧药炼丹全是妄，吞霞服气苟延年。须知三教皆同道，可信重玄也似禅。趋破异端何足慕，纷纷皆是野狐涎。
﻿又用韵和王巨川 其二 ,金,耶律楚材,七言律诗,今年扈从入西秦，山色犹如昔日新。诗思远随秦岭雁，征衣全染灞桥尘。含元殿坏荆榛古，花萼楼空草木春。千古兴亡同一梦，梦中多少未归人。
﻿和武善夫韵二首 其一 ,金,耶律楚材,七言律诗,佐主焦劳力已殚，微才安可济时难。开樽北海希文举，携妓东山笑谢安。雨露新恩君责重，桑榆老境我年残。何时致政闾山去，三径依然松菊寒。
﻿和武善夫韵二首 其二 ,金,耶律楚材,七言律诗,秋霖初霁觉新凉，午夜东山月吐光。翠竹无心甘晚节，黄花有意助年芳。忠诚自许一心赤，老境谁怜两鬓霜。遥忆吾山归未得，故人书简怨东阳。
﻿寄云中东堂和尚,金,耶律楚材,七言律诗,云中种出火莲华，到底东堂是作家。伏手骨挝腰下剑，笑人家具手中蛇。三玄戈甲徒心乱，五位君臣莫眼花。只遮些儿难理会，草鞋包裹破袈裟。
﻿谢万寿润公和尚惠书,金,耶律楚材,七言律诗,多谢堂头远赐书，惊人才笔我难如。承当禅髓心无愧，供奉佛牙力有馀。幼子可袭先父业，游人却到旧时居。个中消息谁能悉，玉女乘风跨铁驴。
﻿燕京大觉禅寺奥公乞经藏记既成以诗戏之,金,耶律楚材,七言律诗,词源老去苦无多，强著闲文赞释迦。遒健兔毫生月窟，光明茧纸出新罗。茶炉几瓣龙涎烬，玉板十分凤墨磨。此起科差真可笑，湛然陪酒更陪歌。
﻿寄龙溪老人乞西岩香,金,耶律楚材,七言律诗,寄语龙溪老古锥，西岩风韵我长思。香钱缓发鸣琴后，瓦鼎浓薰入定时。比拟梅魂祗独步，品量龙脑可同驰。湛然鼻孔撩天大，穿过多时不自知。
﻿谢圣安澄公馈药,金,耶律楚材,七言律诗,一粒灵丹寄我尝，湛然回简谢西堂。杀活一草真难会，药病相治未易量。子细嚼时元不碍，浑沦吞下也无妨。圣安骨董知多少，卖弄千年旧药方。
﻿和王正夫韵,金,耶律楚材,七言律诗,壮年自笑鬓先霜，喜色眉间一点黄。退食紫宸居凤阁，朝天丹阙列鸳行。功名必要光前古，富贵何须归故乡。济世元知有仁政，活人不假返魂香。
﻿继孟云卿韵,金,耶律楚材,七言律诗,归欤奚待鬓双皤，无恙闾山耸岌峨。万壑松风思仰峤，千岩烟雨忆平坡。开基气概鲸吞海，遁世生涯鼠饮河。好买扁舟从此逝，醉眠江国一渔蓑。
﻿次云卿见赠,金,耶律楚材,七言律诗,济济千官侍玉宸，尊贤容众更亲亲。风云际会千年少，天地恩私四海均。西狩一苏张掖乱，南巡重变大梁春。车书南北无多日，万里河山宇宙新。
﻿和王正夫忆琴,金,耶律楚材,七言律诗,道人尘世厌嚣尘，白雪阳春雅意深。万顷松风皆有趣，一溪流水本无心。忘机触处成佳谱，信手拈来总妙音。陶老无弦犹是剩，何如居士更无琴？
﻿继宋德懋韵三首 其一 ,金,耶律楚材,七言律诗,圣人开运忆斯年，睿智文明禀自天。旁午衣冠游北海，纵横耕钓满居延。月氏入贡称属国，日本观光列户编。威震西溟千万里，汉唐鸿业亦虚传。
﻿继宋德懋韵三首 其二 ,金,耶律楚材,七言律诗,笑我区区亦强为，故园荒矣欲何之。读书测海持螺测，学道窥天以管窥。疲俗不禁新疾苦，滥官难抚旧疮痍。才微任重宜求退，自有当途国手医。
﻿继宋德懋韵三首 其三 ,金,耶律楚材,七言律诗,广平流落寓平城，亲老家贫强苟生。炎汉萧曹贤政事，李唐房杜美声名。进求高誉千金重，退隐闲身一叶轻。应继开元旧勋业，华堂钟鼓对长檠。
﻿用秀玉韵,金,耶律楚材,七言律诗,七尺乌虬乳节坚，清溪寄我我忻然。敢轻黑铁三十两，远胜黄金百万钱。好句君堪坡老敌，清诗予负定公先。他年携此林泉去，静倚松轩诵大全。
﻿送西方子尚,金,耶律楚材,七言律诗,西方子尚气凌云，一见忘年各任真。阴德传家宜有庆，义方垂训不违仁。雄文固可魁天下，确论曾无诡圣人。天产英才须有意，好将吾道济斯民。
﻿和邦瑞韵送行,金,耶律楚材,七言律诗,幸有和林酒一樽，地炉煨火为君温。昔年相见兴三叹，此日临行赠一言。士行莫忘直报怨，人情须信害生恩。而今跃入惊人浪，珍重风涛过禹门。
﻿和非熊韵,金,耶律楚材,七言律诗,蔼蔼英声镇北州，非熊人物本风流。时逢佳客开青眼，久领元戎尚黑头。已发丰城神剑出，休嗟暗室夜光投。驱兵经略关中了，题遍长安旧酒楼。
﻿过深州慈氏院,金,耶律楚材,七言律诗,今年扈从次饶沟，暂解征鞍慈氏游。世变劫灰何所有，人随兵火鲜能留。堂堂圣像孰曾识，烨烨真诠讵可求。醉墨淋漓洒尘壁，使人知我过深州。
﻿用李君实韵,金,耶律楚材,七言律诗,多病逢秋苦未宜，天涯屈指故人稀。尘飞沧海悲人世，梦断黄粱笑锦衣。静乐浮荣难两得，宦情归兴本相违。高山流水无穷思，抚弄丝桐为发挥。
﻿继崔子文韵,金,耶律楚材,七言律诗,崔子龙钟亦可怜，临风相送我胡然。君来玉塞三千里，余隐龙沙二十年。美玉讵容藏韫椟，精金到底入钧甄。他时定下搜贤诏，先到河东汾水边。
﻿继武善夫韵,金,耶律楚材,七言律诗,老子年来酷爱闲，不堪白发映苍颜。十年兴废悲歌里，半世干戈寤寐间。北阙欲辞新凤阁，东州元有旧闾山。熊经鸟引聊终老，嵓下疏松正好攀。
﻿寄冰室散人,金,耶律楚材,七言律诗,佳人元不是摩澄，幻术因循污此生。对雪解歌吟飞絮，灭灯能审断弦声。凤楼潇洒闲琼馆，冰室深沈冷玉笙。好访龙溪善知识，传灯何啻总持名。
﻿寄平阳润和尚,金,耶律楚材,七言律诗,十首新词寄我时，净名手段我独知。解将没孔铁锤子，打就无声金盏儿。言外翻腾闲曲调，劫前拈弄古钤锤。清河露布殽公案，赚得衰翁一首诗。
﻿吟醉轩,金,耶律楚材,七言律诗,修竹千竿五亩宫，幽居活计兴无穷。清词丽句梅诗老，白发苍颜欧醉翁。洒墨疾书千首敏，浮白痛饮百樽空。醉吟闻有香山老，倒用颠拈意暗同。
﻿红梅二首 其一 ,金,耶律楚材,七言律诗,瘦损佳人冰雪枝，天教妆抹入时宜。小桃嫌铺翠云叶，疏杏惊看碧玉枝。李白诗成怨妃子，吴宫宴罢醉西施。而今辜负黄昏月，只少西湖处士诗。
﻿红梅二首 其二 ,金,耶律楚材,七言律诗,天仙皎皎素罗裳，淡抹浓涂总不妨。酒晕半潮妃子醉，胭脂初试寿阳妆。肯同桃杏迷蜂蝶，本与松筠傲雪霜。顾影也应悲汉室，临风犹似怨三郎。
﻿和渔阳赵光祖二诗 其一 ,金,耶律楚材,七言律诗,岩廊深责忝疑丞，位重材轻负宠荣。猾虏七擒输葛亮，奇谋六出愧陈平。未行礼乐常如歉，欲挂衣冠似不情。何日对君言我志，夜阑秉烛笑谈倾。
﻿和渔阳赵光祖二诗 其二 ,金,耶律楚材,七言律诗,生民垂欲陟春台，南斗妖氛绝点埃。典礼已随前代废，遗音犹怨后庭哀。十年叹我垂垂老，万里怜君得得来。此语纵无多忌讳，缄题未可对人开。
﻿张汉臣因入觐索诗,金,耶律楚材,七言律诗,汉臣千里觐龙庭，欲使天皇致太平。十事便宜言恳切，三千貔虎令严明。好筹庙算如留相，莫忆鲈鱼似季鹰。一统要荒君勉力，云台须占最高名。
﻿送文叔南行,金,耶律楚材,七言律诗,李子敦纯不入时，而今失志又南归。纵无手内毛生檄，自有囊中莱子衣。未得忠贞毗圣主，且将甘旨侍慈闱。鹓雏不忘冲天志，直待三年更一飞。
﻿和冯扬善九日韵,金,耶律楚材,七言律诗,冯君今岁又离家，携手赓酬海一涯。秦汉兴亡真梦寐，苏张轗轲莫吁嗟。孔融座上樽盈酒，靖节篱边菊有华。何日公馀同此乐，西风一醉泛流霞。
﻿示石州刘企贤,金,耶律楚材,七言律诗,西州来索湛然诗，笑点霜毫录鄙辞。底事行藏元有数，斯文否泰本由时。硕材未信明君弃，雅操何惭暴吏欺。此语颇涉人忌讳，等閒勿使细民知。
﻿李庭训和予诗见寄复用元韵以谢之,金,耶律楚材,七言律诗,忝位台司岁月深，中书自笑不如岑。殷周礼乐真予事，唐舜规模本素心。郑五每惭难作相，胥縻终欲强为霖。陇西妙语虚推奖，舒卷寒窗尽日吟。
﻿寄移剌子春,金,耶律楚材,七言律诗,说与沙城刘子春，湛然垂老酷思君。同游青冢秋将尽，共饮天山酒半醺。茧纸题诗熟鍊字，毡庐谈道细论文。五年回首真如梦，衰草寒烟正断魂。
﻿寄妹夫人,金,耶律楚材,七言律诗,三十年前旅永安，凤箫楼上倚阑干。初学书画同游戏，静阅琴棋相对闲。聚散悲欢灯影里，兴亡成败梦魂间。安书风送来天际，望断中州一发山。
﻿和武善夫韵,金,耶律楚材,七言律诗,不得潜身似许由，医闾辜负万山秋。未竭犬马虽为慊，忽忆猿鹤却自羞。黄阁赖悬新篆印，白霫元有旧渔舟。他时雪夜寻良友，且学当年王子猷。
﻿和冯扬善韵,金,耶律楚材,七言律诗,扬善从来慕晋卿，沧浪浊处不濯缨。关东易学孰能与，冀北诗声莫与京。今日穷途虽蹇剥，他时行道自亨贞。须知遁世元无闷，莫怨龙钟出帝城。
﻿答聂庭玉,金,耶律楚材,七言律诗,文章太守镇榆关，远寄新诗与湛然。卓尔功名君勉力，归与活计我加鞭。扶衰幸有东坡杖，遣兴犹存玉涧泉。布袜青鞋任真率，东垣山水不拈钱。
﻿继柏岩大禅师韵,金,耶律楚材,七言律诗,行尽千程与万程，谁能退步见严宸。饶渠解释庭前雪，笑彼难除室外尘。翡翠帘前犹是汝，琉璃殿上更何人。直须鹤出银笼外，受用壶天不夜春。
﻿和张善长韵,金,耶律楚材,七言律诗,下马如虹气焰雄，惊人诗笔有谁同。银钩老字学颜体，玉振奇辞类国风。今日白衣聊养素，他年皇屋好推忠。经营江左须豪哲，占取云台第一功。
﻿从万松老师乞玉博山,金,耶律楚材,七言律诗,吾师珍惜玉山炉，可叹雕纹朴丧初。无党无偏三足峙，不缁不磷一心虚。礼佛诵课须资汝，示众拈香正起予。对此好弹三涧雪，因风远寄万松书。
﻿寄万寿润公禅师用旧韵,金,耶律楚材,七言律诗,懒答禅师一纸书，禅师佳句古谁如。不才叹我垂垂老，美裕怜君绰绰馀。断臂志能如慧祖，点胸终不似云居。三关参到纵横处，识破黄龙脚似驴。
﻿寄圣安澄公禅师,金,耶律楚材,七言律诗,澄公屡有寄来书，不著寒温问讯予。老柏依然笼古殿，旃檀无恙锁精庐。金鳞透网三乘外，大隐居廛千载馀。祗有些儿堪恨处，向人刚觅护身符。
﻿从龙溪乞西岩香并方,金,耶律楚材,七言律诗,我爱龙溪新样香，西岩风韵卒难忘。深玄欲说舌头短，妙观先通鼻孔长。秋水弹时宜受用，碧岩读处更相当。清香妙谱都拈出，莫惜十年旧药方。
﻿旦日遗从祖,金,耶律楚材,七言律诗,尘世春风岁又迁，僚属来贺古川前。谁知万法生心上，不觉双毛落鬓边。人生能得几緉屐，文章不直一文钱。威音那畔乾坤别，且道而今是几年。
﻿寄东林,金,耶律楚材,七言律诗,同参万里寄书来，盥手缄封手自开。没骨舌头我难说，无根树子若能栽。金鹏手段平翻海，任老钩竿不钓能。何日万松轩侧畔，笑谈抵掌一开怀。
﻿寄景贤,金,耶律楚材,七言律诗,湛然有过必人知，笑寄龙冈自讼诗。阎浮众生苦为乐，华严皇觉药能医。十年擐甲足疾作，三月弹琴臂力衰。因病得闲闲却病，闲中虽病也便宜。
﻿再用知字韵戏景贤,金,耶律楚材,七言律诗,薄德从来总畏知，龙冈又有和来诗。机关不解活龙弄，癖疾还如死马医。大舜再逢难永诀，周公不梦觉吾衰。凤池元是夔龙宅，山鹿野麋终不宜。
﻿慕乐天,金,耶律楚材,七言律诗,荆水浑如八节滩，玉泉佳趣类香山。韦编周易忘深意，贝叶佛经送老闲。爽我琴书池五亩，侑人诗酒竹千竿。乐天活计都相似，脂粉独嫌素与蛮。
﻿复用前韵戏呈龙冈居士兼善长诗友二首 其一 ,金,耶律楚材,七言律诗,君有蛮儿我已知，湛然援笔上新诗。翠眉已惹禅心动，玉颊休教獭髓医。旧有药炉虽竭底，新来鼎器却扶衰。隆隆玉准能青眼，不解云霓也自宜。
﻿用刘润之韵,金,耶律楚材,七言律诗,个中消息本忘言，一念从渠一万年。大地遍开皆是水，顽石不击固无烟。成佛莫落谢公后，建业从教祖氏先。万法悉从心地起，元来祸福不由天。
﻿弹琴逾时作解嘲以呈万松老师,金,耶律楚材,七言律诗,一曲悲风历指寒，昔年曾奉万松轩。本嫌浮脆删吟抑，为爱轩昂变撞敦。高趣酿成真有味，烦襟洗尽了无痕。禅人若道声尘妄，孤负观音正法门。
﻿用曹桢韵,金,耶律楚材,七言律诗,征南都护得旋旆，平北将军已罢师。寰海讴歌归大舜，明堂钟鼓奏咸池。咸阳父老倾心日，鲁国书生得志时。收拾琴书我归去，朝廷人物有皋夔。
﻿怨浩然,金,耶律楚材,七言律诗,先难后易真交契，醉许醒违盖世情。玉涧白输六居士，升元乌有一先生。昔蒙佳句诚欢忭，今得芳缄且叹惊。一入侯门深似海，骚人空梦帐中声。
﻿又和仲文二首 其一 ,金,耶律楚材,七言律诗,仲文才笔冠人间，工部坛前第一班。世上久无孔北海，云中谁识谢东山。忘怀诗酒醒还醉，适意琴书乐且闲。野有遗贤犹未用，中书宁得不胡颜。
﻿又和仲文二首 其二 ,金,耶律楚材,七言律诗,室中忝预万松筹，脱得中间与两头。反覆人心厌殷室，咄嗟天下属宗周。直须勇退中书事，未肯荣贪留国侯。收拾纶竿与蓑笠，华亭却觅旧渔舟。
﻿信之和余酬贾非熊三字韵见寄因再赓元韵以复之 其一 ,金,耶律楚材,七言律诗,鴳鹑徒羡大鹏南，驽马终须后袅骖。至理犹删万归一，庸儒刚说二生三。透关活眼嫌金屑，恋土痴人宿草庵。寄与云川贤太守，洗心涤虑与君参。
﻿信之和余酬贾非熊三字韵见寄因再赓元韵以复之 其二 ,金,耶律楚材,七言律诗,恼人捷径起终南，虚忝沙堤相国骖。幻术莫惊殷七七，真诠谁识后三三。家邻荆水宜裁竹，缘在香山好结庵。斫断葛藤窠已后，闲家破具不须参。
﻿信之和余酬贾非熊三字韵见寄因再赓元韵以复之 其三 ,金,耶律楚材,七言律诗,鸿雁翩翩自北南，归欤何日驾归骖。潜龙在下宜初九，即鹿无虞戒六三。洛下好游白傅寺，济源重觅侍中庵。衰翁自揣何多幸，昨梦斋中得罢参。
﻿信之和余酬贾非熊三字韵见寄因再赓元韵以复之 其四 ,金,耶律楚材,七言律诗,旧隐翳闾白霫南，故山佳处好停骖。贪嗔痴者元无一，诗酒琴之乐有三。菱芡香中横短艇，松筠声里称危庵。有人问道来相访，一碗清茶不放参。
﻿用梁斗南韵,金,耶律楚材,七言律诗,丁年学道道难成，却得中原浪播名。否德自惭调鼎鼐，微才不可典玑衡。谁知东海潜姜望，好向南阳起孔明。收拾琴书作归计，玉泉佳处老馀生。
﻿赠侄正卿,金,耶律楚材,七言律诗,辽室东丹九叶芳，曾陪剑佩侍明昌。学书写尽千林叶，习射能穿百步杨。兴废人间战白蚁，荣枯枕上梦黄粱。故山咫尺宜归去，莫使因循三径荒。
﻿寄张鸣道,金,耶律楚材,七言律诗,张君宗派自留侯，壮岁成名入士流。一代诗声如玉振，千钧笔力挽银钩。平山邂逅初青眼，汴水伶仃已白头。遥想荷花好时节，故人吟倚仲宣楼。
﻿和赵庭玉子贽韵,金,耶律楚材,七言律诗,万里龙庭白草秋，时时归梦旧渔舟。酌残白酒难成醉，老尽黄花无限愁。久识人心多厌政，喜逢天下已归刘。而今子入中州去，莫惜寒梅寄陇头。
﻿继介丘穆景华韵,金,耶律楚材,七言律诗,北海慵倾北海樽，予怀为向景华伸。奇才管葛堪为匹，何事唐虞不得臣。行道欲期丹凤出，忘机且与白鸥亲。龙庭万里休辞远，六出奇画正赖陈。
﻿继平陶张才美韵,金,耶律楚材,七言律诗,才美风流自一时，因风来寄湛然诗。新朝制度知将近，晚节功名未是迟。识子固为天下士，微君孰抚我民痍。援毫欲继清新句，笑我却无黄绢辞。
﻿赠景贤玉涧鸣泉琴,金,耶律楚材,七言律诗,玉泉珍惜玉泉琴，不遇高人不许心。素轸四三排碧玉，明徽六七粲黄金。临风好奏朝飞曲，对月宜弹清夜吟。赠与龙冈老居士，须教下指便知音。
﻿丙申元日为景贤寿,金,耶律楚材,七言律诗,龙沙一住二十年，独识龙冈郑景贤。诗笔饶君甘在后，琴棋笑我强争先。冷官何啻广文乐，归计犹存谷口田。劫外壶天寿无量，请公勤叩祖师禅。
﻿再和万寿润禅师书字韵五首 其一 忧道,金,耶律楚材,七言律诗,不肯参禅不读书，徒喧口鼓说真如。未能即色明真色，只道无馀已有馀。法眼凋残浮海去，沩山寂寞少人居。一从三圣承当后，季世寥寥无瞎驴。
﻿再和万寿润禅师书字韵五首 其二 述怀,金,耶律楚材,七言律诗,宝藏翻穷贝叶书，方知真理本如如。一心不动无生灭，万古长空岂欠馀。妙药更灵难忌口，长安虽贵不堪居。毛吞大海浑闲事，谁讶瓢中出白驴。
﻿再和万寿润禅师书字韵五首 其三 警世,金,耶律楚材,七言律诗,看尽人间万卷书，较量佛法总难如。本无妄疾刚寻药，幸有回波好乞馀。方丈名山真碧海，含元古殿是皇居。行人半老家何在？终日骑驴却觅驴。
﻿再和万寿润禅师书字韵五首 其四 伤时,金,耶律楚材,七言律诗,金马门前数上书，子虚新赋笑相如。万言警策才无敌，六国纵横智有馀。千里兵车讨奸宄，五更朝马候兴居。功名赚得头如雪，不悟团团如磨驴。
﻿再和万寿润禅师书字韵五首 其五 投老,金,耶律楚材,七言律诗,囊里瑶琴驾上书，个中真味更何如。伴闲美竹千竿许，养老田园二顷馀。睡起焚香诵圆觉，兴来缓轸品幽居。夕阳半下山偏好，吟入烟霞稳跨驴。
﻿送门人刘德真征蜀,金,耶律楚材,七言律诗,门弟辽阳刘德真，刚直木讷近乎仁。怜君粗有才学术，师我精通天地人。今日从军征两剑，他时拥旆入三秦。三辰测验须吾子，创作天朝宝历新。
﻿送门人刘复亨征蜀,金,耶律楚材,七言律诗,诚之识我二十年，不读经书不学禅。误尔儒冠好投笔，过人勋业好加鞭。浣花溪畔春如画，濯锦江边酒似川。壮岁从军真乐事，邓侯遗躅勉争先。
﻿和太原元大举韵,金,耶律楚材,七言律诗,魏帝儿孙气似龙，而今飘泊困尘中。君游泉石初无闷，我秉钧衡未有功。元氏从来多慷慨，并门自古出英雄。李唐名相沙堤在，好与微之继旧风。
﻿梦中偶得,金,耶律楚材,五言绝句,我爱湖山好，茆斋绕涧泉。道人闲受用，不使半文钱。
﻿和房长老二绝 其二 ,金,耶律楚材,五言绝句,生死与涅槃，都如昨梦耳。觉后笑呵呵，无彼亦无此。
﻿赠东平主事王玉,金,耶律楚材,五言绝句,圣主方思治，边臣未奉行。凭君达此意，无得负苍生。
﻿怀亲二首 其二 ,金,耶律楚材,五言绝句,黄沙三万里，白发一孀亲。肠断边城月，徘徊照旅人。
﻿和移剌继先韵二首 其二 ,金,耶律楚材,七言绝句,不事王侯懒属文，时危何处觅元勋。他年收拾琴书去，笑傲林泉我与君。
﻿过天宁寺用彦老韵二首 其二 ,金,耶律楚材,七言绝句,今日从征亦偶然，天宁遐想思悬悬。贪荣不得还山去，须信衰翁未古贤。
﻿和景贤韵三首 其二 ,金,耶律楚材,七言绝句,龙冈走笔和清篇，出示珠玑寄湛然。字古意新看不足，挑灯寒雨夜无眠。
﻿和景贤韵三首 其三 ,金,耶律楚材,七言绝句,摩抚疮痍正似医，微君孰肯拯时危。万金良策悟明主，厚德深仁四海施。
﻿用昭禅师韵二首 其二 ,金,耶律楚材,七言绝句,圣德洋洋雨露零，虫鱼草木总欢荣。妖氛敛祸尧风扇，外道消声佛日明。
﻿梦中偶得,金,耶律楚材,七言绝句,昔年钩隐索幽奇，只向纵横枝上觅。而今拍手笑呵呵，九九元来九十一。
﻿过太原南阳镇题紫薇观壁三首 其三 ,金,耶律楚材,七言绝句,三教根源本自同，愚人迷执强西东。南阳笑倒知音士，反改莲宫作道宫。
﻿和松月野衲海上人见寄二诗 其二 ,金,耶律楚材,七言绝句,小隐居山何太错，居廛大隐绝忧乐。山林朝市笑呵呵，为报禅人莫动着。
﻿和李汉臣韵四首 其三 ,金,耶律楚材,七言绝句,云中栖隐养雄豪，我爱先生一著高。鼓腹诗鸣光圣世，雄文端可继离骚。
﻿和李汉臣韵四首 其四 ,金,耶律楚材,七言绝句,龙庭十载不知疲，自恨无才出六奇。欲著涓埃裨海岳，虚名闲誉畏人知。
﻿谢王巨川惠腊梅因用其韵,金,耶律楚材,七言绝句,雪里冰姿破冷金，前村篱落暗香侵。令人多谢王公子，分惠幽芳寄好音。
﻿和王巨川题武成王庙,金,耶律楚材,七言绝句,商辛自底灭亡期，保障全空聚茧丝。谁识华山归马日，易于渭水钓鱼时。
﻿过金山和人韵三绝 其一 ,金,耶律楚材,七言绝句,金山突兀翠霞高，清赏浑如享太牢。半夜穹庐伏枕卧，乱云深处野猿号。
﻿过金山和人韵三绝 其二 ,金,耶律楚材,七言绝句,金山前畔水西流，一片晴山万里秋。萝月团团上东嶂，翠屏高挂水晶毬。
﻿过金山和人韵三绝 其三 ,金,耶律楚材,七言绝句,金山万壑斗声清，山气空濛弄晚晴。我爱长天汉家月，照人依旧一轮明。
﻿又用韵 其一 ,金,耶律楚材,七言绝句,不遇知音钟子期，逢人未敢理冰丝。年来忘尽悲风操，空忆伤麟叹凤时。
﻿和景贤七绝 其一 ,金,耶律楚材,七言绝句,一曲悲风为子弹，穹庐聊复助清欢。自惭未尽桐君趣，老境方知道愈难。
﻿和景贤七绝 其二 ,金,耶律楚材,七言绝句,龙庭十载典南讹，再品朱弦韵未和。美湩千钟聊当酒，纯音三弄且充歌。
﻿和景贤七绝 其三 ,金,耶律楚材,七言绝句,今日边城又见君，试弹流水爇梅魂。声和塞色金徽润，香散穹庐玉鼎温。
﻿和景贤七绝 其四 ,金,耶律楚材,七言绝句,雅操真堪坐庙堂，积年仁义佐贤王。鸣琴谈笑泽天下，始信斯文天不亡。
﻿和景贤七绝 其五 ,金,耶律楚材,七言绝句,桐孙元采峄阳林，万里携来表素心。聊尔赠君为土物，也教人道有知音。
﻿和景贤七绝 其六 ,金,耶律楚材,七言绝句,年来衰老四旬馀，愿与人间万事疏。惟有琴魔降不得，鸣球戛玉彻清虚。
﻿和景贤七绝 其七 ,金,耶律楚材,七言绝句,知音重遇已忘忧，况复边山七月秋。联句弦歌清夜乐，人生适意亦何忧。
﻿又和景贤四绝 其一 ,金,耶律楚材,七言绝句,年来世事已参商，但有声尘尚未忘。若向琴中定优劣，龙冈错认老髯郎。
﻿又和景贤四绝 其二 ,金,耶律楚材,七言绝句,抚弄桐君乐自然，寥寥古意讵容传。伯牙点检真堪笑，不遇知音便绝弦。
﻿又和景贤四绝 其三 ,金,耶律楚材,七言绝句,幽人寥落思无穷，付与轩昂一曲终。欲罢不能行且止，泣麟嗟凤鼓悲风。
﻿又和景贤四绝 其四 ,金,耶律楚材,七言绝句,接得新诗想笑谈，奇才独步斗之南。纵横风月输君手，惟有枯禅不许参。
﻿和景贤二绝 其一 ,金,耶律楚材,七言绝句,醉时还许醒时无，谚有斯言正谓予。未得素鹅白似雪，等闲难与右军书。
﻿和景贤二绝 其二 ,金,耶律楚材,七言绝句,龙冈才德古来无，敏捷新诗正起予。词翰双全妙天下，银钩深似鲁公书。
﻿和高冲霄二首 其一 ,金,耶律楚材,七言绝句,十里东风渭水春，临风酹月吊英魂。直须立事书麟阁，何必题诗寄雁门。
﻿和高冲霄二首 其二 ,金,耶律楚材,七言绝句,翠华南渡济苍生，垂老将观德化成。昨夜行宫传好语，秦川草木也欣荣。
﻿王屋道中,金,耶律楚材,七言绝句,雪岭风林度古关，画图曾见晋名贤。而今好倩丹青手，添我龙钟一湛然。
﻿过天山和上人韵二绝 其一 ,金,耶律楚材,七言绝句,从征万里走风沙，南北东西总是家。落得胸中空索索，凝然心是白莲花。
﻿过天山和上人韵二绝 其二 ,金,耶律楚材,七言绝句,一入空门我畅哉，浮云名利已忘怀。无心对镜谁能识，优钵罗花火里开。
﻿过天德用迁上人韵,金,耶律楚材,七言绝句,行尽中原二百州，黄能往往不吞钩。而今再出天山道，收拾纶竿北海游。
﻿过覃怀二绝 其一 ,金,耶律楚材,七言绝句,十年寥落隐穹庐，驿使空来好信无。再过覃怀觅陈迹，冰魂无恙影扶疏。
﻿过覃怀二绝 其二 ,金,耶律楚材,七言绝句,信断江南望驿尘，十年辜负岭头春。而今重到覃怀地，却与梅花作主人。
﻿赠辽西李郡王,金,耶律楚材,七言绝句,我本东丹八叶花，先生贤祖相林牙。而今四海归王化，明月青天却一家。
﻿题古并覃公秀野园,金,耶律楚材,七言绝句,流水潜穿屋下篱，青山屋上数峰奇。佳园已有温公句，何必裘公更写诗。
﻿题昭上人松菊堂,金,耶律楚材,七言绝句,晴烟苍节出墙青，斜日黄华隔槛明。松菊尚存归未得，湛然真个太憨生。
﻿题张道人扇二首 其一 ,金,耶律楚材,七言绝句,谁裁云扇缀春棕，招引微凉枉费工。何似踏开真境界，普天匝地起清风。
﻿题张道人扇二首 其二 ,金,耶律楚材,七言绝句,真空境界本如如，病眼生花认画图。至道绝形刚着面，太虚无面更添须。
﻿题平阳刘子宁玄珠堂,金,耶律楚材,七言绝句,玄珠失却已多时，纵使离娄枉用眉。谁识这些关捩子，再三捞漉始应知。
﻿题志公图,金,耶律楚材,七言绝句,昔传难貌志公真，我道斯言尚未亲。刹刹尘尘无处避，丹青也是本来人。
﻿题黄山墨竹便面,金,耶律楚材,七言绝句,黄山落笔露全机，底个团圞太崛奇。点破本来真面目，何妨节外更生枝。
﻿请住东堂,金,耶律楚材,七言绝句,云中豪杰构东堂，便请禅师蚤发装。自有东山铁馂馅，不妨拈出大家尝。
﻿请倪公,金,耶律楚材,七言绝句,倪公本是我同参，道价峥嵘冠斗南。千里云山旧游地，何妨杖锡住西庵。
﻿请照老住华塔,金,耶律楚材,七言绝句,华塔当年隐蛰龙，轰雷掣电满云中。而今却请还山去，折脚铛边煮晓风。
﻿华塔照上人请为功德主,金,耶律楚材,七言绝句,晋阳名刹近千区，华塔丛林冠一隅。今日请予来领略，他年乞我一禅庐。
﻿请岩公禅师诣天德作水陆大会,金,耶律楚材,七言绝句,禅师久住贺兰山，心与白云自在闲。便好因风到人世，化为甘露满人间。
﻿和贾抟霄韵二绝 其一 ,金,耶律楚材,七言绝句,举世昏昏似醉眠，悲哉不肯救头然。祖师点破新关捩，且指人心教外传。
﻿和贾抟霄韵二绝 其二 ,金,耶律楚材,七言绝句,西庵谈道顿忘眠，今日相逢亦偶然。欲问瞿昙端的处，灯笼露柱却能传。
﻿题寒江接舫图,金,耶律楚材,七言绝句,一派潇湘万里山，閒骑冻�照江天。风帆雪棹知多少，认取华亭没底船。
﻿和高丽使三首 其一 ,金,耶律楚材,七言绝句,神武有威元不杀，宽仁常愧数兴戎。仁绥武震诚无敌，重译来王四海同。
﻿和高丽使三首 其二 ,金,耶律楚材,七言绝句,扬兵青海西凉灭，渡马黄河南汴空。百济称藩新内附，驰轺来自海门东。
﻿和高丽使三首 其三 ,金,耶律楚材,七言绝句,壮年吟啸巢由月，晚节吹嘘尧舜风。两鬓苍苍尘满眼，东人犹未识髯公。
﻿题黄梅出山图,金,耶律楚材,七言绝句,佛祖不识山中主，良材可惜遭斤斧。肩担明月过前峰，一时忘却曹溪语。
﻿梦中赠圣安澄老,金,耶律楚材,七言绝句,一束三人作一团，了无前后亦无偏。几乎笑杀庞居士，拟问如何便着拳。
﻿跋定僧岩,金,耶律楚材,七言绝句,玉岩三尺碧玲珑，入定僧迷一色功。打入无明山鬼窟，不知何日透真空。
﻿咏探春花用高冲霄韵,金,耶律楚材,七言绝句,风拂新芳映短墙，典型依约类丁香。梅花欲谢渠先坼，消得东君为汝忙。
﻿寄休林老人,金,耶律楚材,七言绝句,世上元无真是非，丛林禅客自多疑。此诗寄向并州去，笑倒休林老古锥。
﻿过济源登裴公亭用闲闲老人韵四绝 其一 ,金,耶律楚材,七言绝句,一抱青山插碧空，平湖春水碧溶溶。裴公亭下千竿竹，撩我诗情得得浓。
﻿过济源登裴公亭用闲闲老人韵四绝 其二 ,金,耶律楚材,七言绝句,珍玉参差照底寒，闲闲佳句继香山。湛然不揆真堪笑，也敢题诗列壁间。
﻿过济源登裴公亭用闲闲老人韵四绝 其三 ,金,耶律楚材,七言绝句,绕垣乔木碧天参，松竹萧萧翳镜潭。他日携琴来隐此，林间乞我一禅庵。
﻿过济源登裴公亭用闲闲老人韵四绝 其四 ,金,耶律楚材,七言绝句,碧湖风定水痕平，雪竹幽禽自好声。我羡清源高隐士，干戈人世不知兵。
﻿再和西庵上人韵,金,耶律楚材,七言绝句,不在寻求不在参，谁分西北与东南。云川试入西庵去，三圣元来共一庵。
﻿再用前韵（过济源登裴公亭用闲闲老人韵） 其一 ,金,耶律楚材,七言绝句,山接晴霄水浸空，山光滟滟水溶溶。风回一镜柔蓝浅，雨过千峰泼黛浓。
﻿再用前韵（过济源登裴公亭用闲闲老人韵） 其二 ,金,耶律楚材,七言绝句,掀髯坐语闲临水，仰面徐行饱看山。竹里忽闻春雪落，天教著我画图间。
﻿再用前韵（过济源登裴公亭用闲闲老人韵） 其三 ,金,耶律楚材,七言绝句,侍中庵底春山色，裴老亭边秋水声。修竹茂林真隐地，但期天下早休兵。
﻿再用前韵（过济源登裴公亭用闲闲老人韵） 其四 ,金,耶律楚材,七言绝句,劫外玄机好细参，他年卜筑绕澄潭。琴书活计无多子，祗与龙冈共一庵。
﻿请真老住华塔,金,耶律楚材,七言绝句,华塔丛林久席虚，真公予请肯来无。湛然拙偈呈君去，便好携瓶倒上驴。
﻿复用前韵 其一 ,金,耶律楚材,七言绝句,水影连天天渺渺，山光和水水溶溶。一林修竹摇云碧，百亩凉阴蔽日浓。
﻿复用前韵 其二 ,金,耶律楚材,七言绝句,门外回环皆碧水，庭中坐卧得青山。凭栏尽日搜新句，思入烟霞缥缈间。
﻿复用前韵 其三 ,金,耶律楚材,七言绝句,几时投老谒同参，拟向君王乞镜潭。饭了遨游容膝处，裴公亭与侍中庵。
﻿复用前韵 其四 ,金,耶律楚材,七言绝句,四海干戈尚未平，不如归隐听歌声。情知文武都无用，罢读诗书不学兵。
﻿请王公住太原开化,金,耶律楚材,七言绝句,大愚不了戾儿孙，开化重兴正赖君。便请踏开关捩子，何妨地炙与天薰。
﻿和薛伯通韵四绝 其一 ,金,耶律楚材,七言绝句,黄花红叶满秋山，月浸银河夜未阑。寂寞梧桐深院落，有人何处倚阑干。
﻿和薛伯通韵四绝 其二 ,金,耶律楚材,七言绝句,碧山妆点塞天秋，老尽黄花蝶也愁。拚醉东篱颠倒舞，人间富贵一何楼。
﻿和薛伯通韵四绝 其三 ,金,耶律楚材,七言绝句,衰年且喜志微伸，镜里惊看白发新。何日得游云水去，秋江鸥鹭淡相亲。
﻿和薛伯通韵四绝 其四 ,金,耶律楚材,七言绝句,虚名羁我未能归，羞见冥冥一雁飞。拜扫松楸定何日，不堪双泪对君挥。
﻿和松菊堂主人照老见寄三诗 其一 ,金,耶律楚材,七言绝句,松菊堂中老故人，芝眉重谒我无因。林松老节应依旧，篱菊寒英又一新。
﻿和松菊堂主人照老见寄三诗 其二 ,金,耶律楚材,七言绝句,晋阳相遇亦前因，分手归来迹已陈。松菊幽堂应冷淡，与君同话更何人。
﻿和松菊堂主人照老见寄三诗 其三 ,金,耶律楚材,七言绝句,俊老荼毗四十年，前身是我误相传。香山声价喧天下，争似衰翁不会禅。
﻿西域尝新瓜,金,耶律楚材,七言绝句,西征军旅未还家，六月攻城汗滴沙。自愧不才还有幸，午风凉处剖新瓜。
﻿洞山五位颂（诗题 其一 正中偏,金,耶律楚材,七言绝句,十月澄江彻底冰，梅花江路破瑶英。寒斋冷坐人无寐，雪映书窗一夜明。
﻿洞山五位颂（诗题 其二 偏中正,金,耶律楚材,七言绝句,区区游子困风尘，就路还家触处真。芳草满川桃李乱，风光全似故园春。
﻿洞山五位颂（诗题 其三 正中来,金,耶律楚材,七言绝句,石女翩翻鸟道飞，渊明琴上抚冰丝。缓歌劫外阳春曲，慢看盘中白雪词。
﻿洞山五位颂（诗题 其四 兼中至,金,耶律楚材,七言绝句,泾渭同流无间断，华夷一统太平秋。而今水陆舟车混，何碍冰人跨火牛。
﻿洞山五位颂（诗题 其五 兼中到,金,耶律楚材,七言绝句,水穷山尽悬涯外，海角天涯云更遮。撒手转身人不识，回途随分纳些些。
﻿天德海上人寄诗用元韵,金,耶律楚材,七言绝句,知子无心谒五侯，浮云富贵岂能留？华亭夜静西风软，万顷沧波浸月钩。
﻿太阳十六题 其一 识自宗,金,耶律楚材,七言绝句,拈花老子徒饶舌，面壁胡僧太赚人。更着洞山行过水，吾宗从此永沈沦。
﻿太阳十六题 其二 死中活,金,耶律楚材,七言绝句,百尺竿头须进步，无明鬼窟好抽身。寒灰定爆真奇味，枯木花开别是春。
﻿太阳十六题 其三 活中死,金,耶律楚材,七言绝句,韶老须弥论过失，庐陵来价认商量。可怜一粒灵丹药，咽下喉咙命已亡。
﻿太阳十六题 其四 不落死活,金,耶律楚材,七言绝句,白云深处有沧波，半醉微醒哭更歌。孤艇往来无系绊，阴晴天气曝渔蓑。
﻿太阳十六题 其五 背舍,金,耶律楚材,七言绝句,人亡家破更何依，退步悬崖撒手时。去岁生涯无寸土，今年活计更忘锥。
﻿太阳十六题 其六 不背舍,金,耶律楚材,七言绝句,通方大隐好居廛，手段能如火里莲。九陌香尘乌帽底，一槔春水白鸥前。
﻿太阳十六题 其七 活分,金,耶律楚材,七言绝句,垂衣端拱愧佳兵，文化优游致太平。昨夜濛濛春雨足，松筠花草一时荣。
﻿太阳十六题 其八 杀人剑,金,耶律楚材,七言绝句,雪刃森森倚碧云，佛魔凡圣总亡魂。水乾沧海鱼龙死，火烈昆冈玉石焚。
﻿太阳十六题 其九 平常,金,耶律楚材,七言绝句,寒来向火被添绵，夏月临风使扇扇。渴饮饥餐随分过，闲中打坐困时眠。
﻿太阳十六题 其十 利道拔生,金,耶律楚材,七言绝句,个个既知迦叶富，人人休怨释迦悭。破铛煮得空华实，甑里盛将铁汉餐。
﻿太阳十六题 其十一 言无过失,金,耶律楚材,七言绝句,元知舌上无横骨，须信喉中有转关。唤鳖为龟人不肯，直教迦叶也眉攒。
﻿太阳十六题 其十二 透脱,金,耶律楚材,七言绝句,潇湘一片芦花秋，雪浪银涛无尽头。何须渔歌发清响，鹭鸶飞出白汀洲。
﻿太阳十六题 其十三 透脱不透脱,金,耶律楚材,七言绝句,重阳九日菊花新，妙契忘言不犯春。收得安南忧伐北，不知何日得通津。
﻿太阳十六题 其十四 称扬,金,耶律楚材,七言绝句,从来个事不囊藏，刹刹尘尘为举扬。近日令严谁敢犯，不教夺市与搀行。
﻿太阳十六题 其十五 降句之一,金,耶律楚材,七言绝句,鹫岭默然全是影，毗耶杜口本非真。灯笼露柱呵呵笑，误杀浮生多少人。
﻿太阳十六题 其十六 降句之二,金,耶律楚材,七言绝句,疏山住住莫葱葱，龙牙且无祖师意。须信扑牛另有方，不犯锋铓震天地。
﻿太阳十六题 其十七 方又圆,金,耶律楚材,七言绝句,破船折棹残蓑笠，石女直钩波上月。方士徒誇铁作金，道人祗要金成铁。
﻿寄白云上人用旧韵,金,耶律楚材,七言绝句,上人别后未能参，一首新诗自北南。萧寺深沉香火冷，白云闲锁旧禅庵。
﻿武川摩诃院请为功德主,金,耶律楚材,七言绝句,昔日南游又五春，马蹄踏遍武川尘。而今却到经行处，且与摩诃作主人。
﻿过平阳高庭英索诗强为一绝,金,耶律楚材,七言绝句,一川秋色满东篱，雁字行行自写悲。试问省庵何所省，黄华红叶总堪诗。
﻿和房长老二绝 其一 ,金,耶律楚材,七言绝句,只识瓶盘不识金，瓶盘钗钏本真金。一从打破疑团后，物物头头总是心。
﻿跋白乐天慵屏图,金,耶律楚材,七言绝句,三杯兀兀元如道，一觉昏昏恰似真。不识香山慵睡意，知音自有个中人。
﻿和请住东堂疏韵,金,耶律楚材,七言绝句,东堂不肯卧西堂，珍御鲜食别样装。枉费青帘三百尺，云中公子不来尝。
﻿寄倪公首座,金,耶律楚材,七言绝句,亨监逃海淹齑瓮，隆老成龙过禹门。独有倪公尚痴坐，几时承继万松轩。
﻿和吕飞卿,金,耶律楚材,七言绝句,一试戎衣大定初，达贤不得退閒居。盟津既渡诸侯喜，亲见王舟跃白鱼。
﻿戏陈秀玉,金,耶律楚材,七言绝句,不见桃源路渺茫，清溪招引到仙乡。湛然幸得齁齁饱，擘与些儿不肯尝。
﻿用樗轩散人韵谢秀玉先生见惠东坡杖,金,耶律楚材,七言绝句,圆方顶足法高卑，五九苍苍老节奇。一日湛然获二宝，东坡铁杖寂通诗。
﻿继希安古诗韵,金,耶律楚材,七言绝句,垂尽丝纶不上钩，冥鸿高举弋无由。不图垂誉流千古，安肯低眉谒五侯。
﻿和非熊韵,金,耶律楚材,七言绝句,蛮触功名未足誇，掀髯一笑付南华。他年击破疑团后，始觉从来尽眼花。
﻿寄西庵上人用旧韵四首 其一 ,金,耶律楚材,七言绝句,别后无缘得再参，新诗重寄代和南。他年放我休官去，只向云川结小庵。
﻿寄西庵上人用旧韵四首 其二 ,金,耶律楚材,七言绝句,功名我已让曹参，又见曹参定五南。布袜青鞋从此始，济源闻有侍中庵。
﻿寄西庵上人用旧韵四首 其三 ,金,耶律楚材,七言绝句,多幸松轩得罢参，玉泉山水胜江南。泉边便作归休计，何必香山觅旧庵。
﻿寄西庵上人用旧韵四首 其四 ,金,耶律楚材,七言绝句,忆昔吾师放晚参，扬兵西北击东南。一声霹雳龙飞去，尚有痴人宿草庵。
﻿和韩浩然韵二首 其一 ,金,耶律楚材,七言绝句,标格雄雄蕴藉深，乌龙胸臆隐雷音。一双神器波及我，不负分金结义心。
﻿和韩浩然韵二首 其二 ,金,耶律楚材,七言绝句,一曲风高奏古宫，坐䝼神物愧无功。千金厚惠将何报，鹗表慇勤效孔融。
﻿寄皓公堂头同参,金,耶律楚材,七言绝句,皓公闻道住南宫，笑写新诗托去鸿。准备金桃三百颗，因风寄与老髯公。
﻿送侄九龄行,金,耶律楚材,七言绝句,我欲归休与愿违，而方知命正宜归。闾山自有当年月，一舸西风赋式微。
﻿题庞居士阴德图,金,耶律楚材,七言绝句,易易难难各一机，非难非易亦新奇。若将三句分优劣，露挂灯笼暗皱眉。
﻿夜坐弹离骚,金,耶律楚材,七言绝句,一曲离骚一碗茶，个中真味更何加。香销烛烬穹庐冷，星斗阑干山月斜。
﻿爱栖岩弹琴声法二绝 其一 ,金,耶律楚材,七言绝句,须信希声是大音，猱多则乱吟多淫。世人不识栖岩意，祗爱时宜热闹琴。
﻿爱栖岩弹琴声法二绝 其二 ,金,耶律楚材,七言绝句,多著吟猱热客耳，强生取与媚俗情。纯音简易谁能识，却道岩栖无木声。
﻿弹秋宵步月秋夜步月二曲,金,耶律楚材,七言绝句,碧玉声中步月歌，弹来弹去不嫌多。从教人笑成琴癖，老子佯呆不管他。
﻿弹秋思用乐天韵二绝示景贤 其一 ,金,耶律楚材,七言绝句,秋思而今不入时，平和节奏苦嫌迟。香山旧谱重拈出，不问知音知不知。
﻿弹秋思用乐天韵二绝示景贤 其二 ,金,耶律楚材,七言绝句,粼粼断似乌蛇蚹，瑟瑟徽如古殿苔。玉涧鸣泉独受用，穹庐祗少景贤来。
﻿寄甘泉禅师谢惠书,金,耶律楚材,七言绝句,万松节外有孙枝，德业文章冠一时。不惜临风寄新句，知音消得湛然诗。
﻿送房孙重奴行,金,耶律楚材,七言绝句,汝亦东丹十世孙，家亡国破一身存。而今正好行仁义，勿学轻薄辱我门。
﻿乙未元日,金,耶律楚材,七言绝句,劫前别有一壶天，万古长空无后先。建化门头聊尔耳，也随徒众贺新年。
﻿付从究,金,耶律楚材,七言绝句,旷劫茫茫困路尘，回头便是故园春。而今既遇松轩老，究取元来不死人。
﻿录寄新诗呈冲霄,金,耶律楚材,七言绝句,冲霄酷爱玉泉诗，愧我年来无好辞。录寄新诗三十首，莫教俗子等闲知。
﻿借琴,金,耶律楚材,七言绝句,龙冈居士本知音，参透渊明得趣心。暂借桐君休吝惜，玉泉习气未忘琴。
﻿戏景贤,金,耶律楚材,七言绝句,牧犊曾叹雉朝飞，七十无妻是以悲。何事龙冈爱弹此，欲学白傅觅杨枝。
﻿再用前韵二首 其一 ,金,耶律楚材,七言绝句,遏住行云不敢飞，一声还噎一声悲。蛮儿深惬龙冈意，唱得香山杨柳枝。
﻿再用前韵二首 其二 ,金,耶律楚材,七言绝句,妙舞盘中尘不飞，采莲一曲绕梁悲。慕素鲁蛮独当两，贯珠歌韵柳腰枝。
﻿弹广陵散,金,耶律楚材,七言绝句,居士闲弹止息时，胸中郁结了无遗。乐天若得嵇生意，未肯独吟秋思诗。
﻿复用前韵戏呈龙冈居士兼善长诗友二首 其二 ,金,耶律楚材,七言绝句,行雨行云一夜飞，襄王从此莫含悲。蛮儿侍寝龙岗老，恰似柔稊生柳枝。
﻿戏刘润之,金,耶律楚材,七言绝句,休嗔久假不云归，长笑还书是一痴。居士亲行万里地，政须百注杜陵诗。
﻿刘润之馆于忘忧门下作述怀诗有弟子二三同会食谁曾开口问先生之句余感而和之,金,耶律楚材,七言绝句,从来重士还相重，到底轻人却自轻。醴废翻然便归去，至今高尚穆先生。
﻿刘润之作诗有厌琴之句因和之,金,耶律楚材,七言绝句,学士既归夫子道，吾儒宜识仲尼心。当年删出诗三百，时复弦歌不废琴。
﻿示忘忧,金,耶律楚材,七言绝句,历代兴亡数张纸，千年胜负一盘棋。因而识破人间梦，始信空门一著奇。
﻿和金城宝宫旭公禅师三绝 其一 ,金,耶律楚材,七言绝句,知公已得夜明符，任运腾腾无所拘。见说金城多长者，有人青眼待君无。
﻿和金城宝宫旭公禅师三绝 其二 ,金,耶律楚材,七言绝句,南北东西总一家，才生拟议便生瑕。人人错认髯居士，只有禅师不眼华。
﻿和金城宝宫旭公禅师三绝 其三 ,金,耶律楚材,七言绝句,旭老今年锥也无，粪堆却得旧明珠。穹庐半夜无灯烛，请尽平安一纸书。
﻿从国才索闲闲煎茶赋,金,耶律楚材,七言绝句,闻君久得煎茶赋，故我先吟投李诗。为报君侯休吝惜，照人琼玖算多时。
﻿寄金城士大夫,金,耶律楚材,七言绝句,金城人士本多奇，何事庠宫久蔑资。周急无轻五秉粟，伤时因寄一篇诗。
﻿请旭公禅师住应州宝宫寺疏,金,耶律楚材,七言绝句,孙枝出入万松中，便好移来植宝宫。覆荫人天正今日，不妨鼓动劫前风。
﻿请希庵主住晋祠奉圣寺开堂疏,金,耶律楚材,七言绝句,晋祠山水冠人间，好请希公向此闲。饭了蒙头三觉睡，逢人休说赵州关。
﻿请学庵主住翠微山宝林寺开堂出世疏,金,耶律楚材,七言绝句,金城元有翠微山，宝刹禅林积岁闲。笑请学公来领略，一瓶游戏白云间。
﻿请石州海秀首座住文水寿宁寺疏,金,耶律楚材,七言绝句,闻道霖师退寿宁，秀公难弟亦难兄。新诗远寄石州去，贬起眉毛便好行。
﻿重修宣圣庙疏,金,耶律楚材,七言绝句,精蓝道观已重新，独有庠宫尚垝垣。试问中州士君子，谁人不出仲尼门。
﻿德兴府�峪云岩寺请东林老人住持疏,金,耶律楚材,七言绝句,昔日山中养圣胎，峪中松桧手亲栽。院荒松老无龙象，便请东林更一来。
﻿请柏岩俨公疏,金,耶律楚材,七言绝句,良弼施宅创天宁，却请天宁旧衲僧。为报柏岩休逊让，闲中续出祖师灯。
﻿邳州重修宣圣庙疏,金,耶律楚材,七言绝句,宣尼万古帝王师，可叹荆榛没古祠。重整庠宫阐文教，颙观日月再明时。
﻿安庆织万佛疏,金,耶律楚材,七言绝句,十方三世万如来，不犯梭头宝座开。单手元知不成拍，三台须要大家催。
﻿请聪公和尚住山阴县复宿山疏,金,耶律楚材,七言绝句,昔日文殊曾复宿，当年聪老可重来。此山便是真佛窟，何必区区礼五台。
﻿为武川摩诃院创建佛牙塔疏,金,耶律楚材,七言绝句,佛日增辉国政和，灵牙有诏赐摩诃。因风吹火何劳力，垂手同修窣堵波。
﻿和润之韵,金,耶律楚材,七言绝句,疏笋篱边正脱绷，故山清处便宜行。镜湖他日应属我，好向湖边访四明。
﻿赠景贤,金,耶律楚材,七言绝句,茶邻药物成邪气，琴伴箫声变郑音。可惜龙冈老居士，却教邪教污真心。
﻿寄东林,金,耶律楚材,七言绝句,东林已秀两三枝，覆荫人天正此时。贪向龙宫翻贝叶，恼人不寄玉泉诗。
﻿寄万寿润公禅师,金,耶律楚材,七言绝句,林泉人笑凤凰枝，我慕林泉叹后时。盼得人来问消息，太平和尚又无诗。
﻿寄甘泉慧公和尚,金,耶律楚材,七言绝句,东林枝胜桂林枝，不惜甘泉济旱时。铁额钢头含笑面，可人能字更能诗。
﻿中秋召景贤饮,金,耶律楚材,七言绝句,中秋北海景凄凄，好拚今宵醉似泥。快请龙冈疾过我，与君同泛玉东西。
﻿遗龙冈鹿尾二绝 其一 ,金,耶律楚材,七言绝句,秋水清声忽变商，龙冈曾遗二山羊。今年祗奉诗三首，为报先生鹿尾浆。
﻿遗龙冈鹿尾二绝 其二 ,金,耶律楚材,七言绝句,去岁山羊酬过价，今年鹿尾不值钱。龙冈药物都竭底，只得髯翁诗数篇。
﻿请定公住大觉疏,金,耶律楚材,七言绝句,龙龛宝藏照人寒，奥老功成住圣安。却请定公来领略，收拾香火礼旃檀。
﻿和景贤赠鹿尾二绝 其一 ,金,耶律楚材,七言绝句,日暮长杨猎骑归，西风弓硬马初肥。今年鹿尾休嫌少，且喜君王不合围。
﻿和景贤赠鹿尾二绝 其二 ,金,耶律楚材,七言绝句,禁脔酷思浓鹿汁，香蔬久厌小儿拳。龙冈采得班龙尾，一串穿来寄玉泉。
﻿补大藏经板疏,金,耶律楚材,七言绝句,十年天下满兵埃，可惜经文半劫灰。欲析微尘出经卷，随缘须动世间财。
﻿武川摩诃院创建瑞像殿疏,金,耶律楚材,七言绝句,邦人创刻旃檀像，寺众新修窣堵波。两段因缘非细事，成功须仗大檀那。
﻿请奥公住崇寿院,金,耶律楚材,七言绝句,泥湫昔日隐蛰龙，一震重新大觉宫。却请收云归旧壑，晨昏香火礼师翁。
﻿寄圣安澄老乞药,金,耶律楚材,七言绝句,登高回首望燕山，试道新诗怨圣安。赚得护身符子去，二年不寄大还丹。
﻿送省掾郭仲仁行,金,耶律楚材,七言绝句,兰省而今已预名，还乡衣锦也为荣。辽阳干事须详悉，速驾星轺上玉京。
﻿送燕京高庆民行,金,耶律楚材,七言绝句,国事烦多我政忧，上章清选倅徵收。好陪刘晏勤王事，早使钱如地上流。
﻿周敬之修夫子庙,金,耶律楚材,七言绝句,天皇有意用吾儒，四海钦风尽读书。可爱风流贤太守，天山创起仲尼居。
﻿寄万寿堂头乞湖山,金,耶律楚材,七言绝句,削玉剜琼出自然，依晞岩窦吐云烟。禅师手段掀山岳，便好移来向玉泉。
﻿寄东林同参,金,耶律楚材,七言绝句,东林屡有寄来诗，忙里何尝报一辞。岂是玉泉生吝惜，言无滋味不宜时。
﻿寄简堂头,金,耶律楚材,七言绝句,巨川生下此村牛，千百头中祗一头。鼻孔撩天无主伴，不风流处也风流。
﻿寄孔雀便面奉万松老师,金,耶律楚材,七言绝句,风流彩扇出西州，寄与白莲老社头。遮日招风都不碍，休从侍者索犀牛。
﻿答倪公故人,金,耶律楚材,七言绝句,玉泉回报故人书，问子参玄着意无。且趁万松炉�热，疾忙索取护身符。
﻿送王璘行,金,耶律楚材,七言绝句,天涯九日出龙沙，冬后冬前却到家。馈运功成须报我，好游天汉上浮槎。
﻿德柔尝许作鞍玉辔且数年矣作诗以督之,金,耶律楚材,七言绝句,异物当时许晋卿，几年思渴动诗情。龙庭风细沙堤软，玉辔雕鞍正好行。
﻿卜邻一绝寄郑景贤,金,耶律楚材,七言绝句,龙沙幽隐子真家，自拨寒泉出浅沙。我愿卜邻穹帐侧，旋分清酌煮新茶。
﻿寄岳君索玉博山,金,耶律楚材,七言绝句,玉炉精巧若裁肪，寄与髯翁也不妨。古庙多年无气息，直消一炷返魂香。
﻿云中重修宣圣庙,金,耶律楚材,七言绝句,槐宫悉混玉石焚，庙貌依然惟古云。须仗吾侪更脩葺，休教风世丧斯文。
﻿寄光祖,金,耶律楚材,七言绝句,渔阳光祖冠当时，笔法词源我独知。君有家鸡君自厌，为何偏爱玉泉诗。
﻿送德润南行,金,耶律楚材,七言绝句,燕然民庶久疮痍，摩抚疮痍正此时。暴吏猾胥谄君日，开缄三复味予诗。
﻿景贤召予饮以事不果翌日予访景贤值出予开樽尽醉而归留诗戏之,金,耶律楚材,七言绝句,昨朝命我初无兴，今日寻君不在家。不问主人都饮尽，醉吟倒载黑毡车。
﻿和景贤召饮韵,金,耶律楚材,七言绝句,书满穹庐酒满樽，龙冈召我谢殷勤。琴中别有无弦曲，醉里开怀举似君。
﻿丙申上元夜梦中有得,金,耶律楚材,七言绝句,超佛越祖透真空，也与沩山说梦同。面貌眼睛鼻孔里，大千沙界一沤中。
﻿赵州柏树颂,金,耶律楚材,七言绝句,古佛犹存旧道场，庭前依旧柏苍苍。莫谤诸州无此语，禅林奔走错商量。
﻿喜和林新居落成,金,耶律楚材,七言绝句,登车凭轼我怡颜，饱看和林一带山。新构幽斋堪偃息，不闲闲处得闲闲。
﻿黄龙三关颂 其一 我手何似佛手,金,耶律楚材,七言绝句,称头斤两须端的，短少毫釐不可欺。函关辨认合同券，未肯轻轻放过伊。
﻿黄龙三关颂 其二 我脚何似驴脚,金,耶律楚材,七言绝句,行令如同车脚圆，你三文后我三钱。直饶道底分明是，也是当年鹦鹉禅。
﻿黄龙三关颂 其三 如何是上座生缘,金,耶律楚材,七言绝句,只打野盘无寺宿，不供糊口趁村斋。上户莫桩虚物力，僧司无得错推排。
﻿题新居壁,金,耶律楚材,七言绝句,旧隐西山五亩宫，和林新院典刑同。此斋唤醒当年梦，白昼谁知是梦中。
﻿太原修夫子庙疏,金,耶律楚材,七言绝句,并门连岁不年丰，证父攘羊礼义空。既倒狂澜扶不起，直须急手建庠宫。
﻿和林建佛寺疏,金,耶律楚材,七言绝句,龙沙玄教未全行，故筑精蓝近帝城。须仗檀那垂手力，一轮佛日焕然明。
﻿怀亲二首 其一 ,金,耶律楚材,七言绝句,黄犬不来愁耿耿，白云望断思依依。欲凭鳞羽传音信，海水西流雁北飞。
﻿梅溪 其一 ,金,耶律楚材,七言绝句,竹边斜出两三枝，月底风前总恁宜。小苑清香无处著，多因勾引玉泉诗。
﻿梅溪 其二 ,金,耶律楚材,七言绝句,湛然垂老不愁贫，得与梅溪作主人。问讯冰华无恙否，香魂应也长精神。
﻿梅溪 其三 ,金,耶律楚材,七言绝句,寄诗梅甫问平安，彼此天涯耐岁寒。笔力尽衰思意退，算来犹自胜居官。
﻿梅溪 其四 ,金,耶律楚材,七言绝句,溪边酌酒欢无尽，花底横琴兴亦奇。独乐清欢人不识，个中惟有湛然知。
﻿梅溪 其一 ,金,耶律楚材,七言绝句,溪畔亭台半劫灰，冰香可惜为谁开。而今已有人为主，折取疏枝寄我来。
﻿梅溪 其二 ,金,耶律楚材,七言绝句,素餐十稔我胡然，潦倒而今欲避贤。寄与梅溪且宁耐，求归更待两三年。
﻿和李世荣韵,金,耶律楚材,五言排律,圣主题华旦，熊罴百万强。兵行从纪律，敌溃自奔忙。百谷朝沧海，群阴畏太阳。黎民欢仰德，万国喜观光。尧舜规模远，萧曹筹策长。巍然周礼乐，盛矣汉文章。神武威兼德，徽猷柔济刚。自甘头戴白，误受诏批黄。我道将兴启，吾侪有激昂。厚颜悬相印，否德忝朝纲。佐主难及圣，为臣每愿良。翠华来北阙，黄钺讨南疆。明德传双叶，宽仁洽万方。九服无不轨，四海愿来王。兵革虽开创，诗书何可忘。洪恩浮晓露，严令肃秋霜。符应千龄运，功垂万世昌。绵绵延国祚，烨烨受天祥。多士咸登用，群生无败戕。此行将告老，松菊未全荒。
﻿和冀先生韵,金,耶律楚材,五言排律,运出三爻兑，龙飞九五乾。要荒归化育，豪哲入陶甄。有幸恩涵海，无私德应天。偏师收百越，一鼓下三川。天子能身正，元戎不自贤。重光道同轨，累圣德相联。策决九重内，功归万乘权。群雄哀稽颡，多士喜摩肩。辅弼规左右，丞疑赞后前。开夷逾汉武，平叛跨周宣。冠盖通穷域，车书过古埏。览机云母障，受谏翠华軿。款塞诸蛮洞，来朝百济船。降王趋陛阙，强虏列氓编。净扫妖氛变，潜消烽火烟。词臣游馆阁，幽隐起林泉。尧舜文明盛，商姬礼乐全。九成合古奏，二雅咏新篇。世卜千百世，年斯亿万年。宗亲成蒂固，国祚等瓜绵。圣政舆人颂，天威万古传。勉旃封禅事，不用策安边。
﻿和张敏之诗七十韵三首 其一 ,金,耶律楚材,五言排律,壮年多轗轲，晚节叹行藏。故国颓纲秽，新朝明德香。雄材能预算，大略固难量。迭出神兵速，无敌我武扬。本图服叛逆，何止剪诪张。西讨穷于阗，东征过乐浪。彗侵天垒壁，光动太白铓。整整车徒盛，鳞鳞旗鼓望。天皇深责重，贤帅庙谟臧。江左将擒楚，河阳已灭商。英雄皆入彀，强禦敢跳梁。采访轩车闹，司农官吏忙。轻徭常力足，薄赋不财伤。勋业超秦汉，规模迈帝王。流言无管蔡，奇计有平良。增葺新文物，耕耘古战场。蛟龙方奋迅，雕鹗得翱翔。偶遇风云会，争依日月光。永酬千古耻，一怒四夷攘。虎帐十年梦，龙庭几度霜。迎降初请命，出郭远相将。久敌真宜死，宽恩何敢当。赦书民有幸，歌咏寿无疆。扶杖听黄诏，称觞进白狼。散财竭库藏，拔将出戎行。殷绝仁犹在，周倾道不亡。来招燕郡内，入觐大食傍。戎服貂裘紫，星轺駮马苍。中春辞北望，初夏过西凉。瀚海汹而涌，阴山彷且徨。闲云迷去路，疏雨润行装。出处空兴叹，风光自断肠。典刑陈故事，利病上封章。天下援深溺，中州冀小康。风俗乘丧乱，筹策要优长。痼疾如神附，游魂笑鬼伥。仁术能骨肉，灵药起膏肓。避祸宜缄口，当言肯括囊。遭谗心欲剖，涉苦胆先尝。北漠绝穷域，西隅抵大洋。诗书犹不废，忠信未能忘。毡补连腮帐，绳穿朽脚床。郊行长野兴，人静若禅房。回鹘交游熟，昆崙事迹详。风烟多黯黯，云水两茫茫。灾变垂乾象，妖氛翳太阳。髯龙三岛去，玉叶一枝芳。明主初登极，愚臣敢进狂。九畴从帝锡，五事合天常。大乐陈金石，朝服具冕裳。降升分上下，进退有低昂。拓境时方急，郊天且未遑。应兵无血刃，降虏自壶浆。按堵无更肆，因敌不馈粮。宸心尊德义，圣政济柔刚。恩泽涵诸夏，威棱震八荒。势连西域重，天助北方强。举我陪三省，求贤守四方。锦衣捐毳褐，肉食弃糟糠。隐逸求新仕，流亡集故乡。百官欣戴舜，万国愿归唐。耕钓咸生遂，工商乐未央。会将封泰岳，行看建明堂。自叹才雕篆，长惭学面墙。君恩予久负，贤路我深妨。覆餗恒忧惧，持盈实恐惶。故山松径碧，旧隐菊花黄。太守方遗舄，初平政牧羊。厚颜居此位，若已纳于隍。吟啸须归去，香山老侍郎。
﻿和张敏之诗七十韵三首 其二 再用张敏之韵,金,耶律楚材,五言排律,我爱张公子，丁年密退藏。施为宜法则，议论自馨香。元气却不死，深陂岂可量。儿时供府荐，壮岁已名扬。汲汲尊尼父，堂堂类子张。迁居择邻里，濯足拣沧浪。作传编毛颖，谈玄说剑铓。奇才千古重，令问万民望。气压四明客，调穷三耳臧。典谟师我舜，雅颂起予商。绵蕞曾陈汉，仁术屡说梁。本非中酒困，长为和诗忙。道长茹连拔，时衰心独伤。篆文遒似李，隶字楷如王。青眼予能作，白眉君最良。万言陈国利，一战捷文场。出海游龙舞，腾空翥凤翔。十全君子行，一代士林光。句法吾师范，诗材我窃攘。忠心常向日，直节欲淩霜。文没岁云久，道亡天未将。狂澜时既倒，木铎子宜当。德业能纯粹，学术靡理疆。冲天憎燕雀，当路恶豺狼。绮语吟千韵，宸笔扫十行。行藏关治乱，出处卜兴亡。郡隶清河上，家居杜曲傍。登科年甫冠，修史发初苍。仙观尝新欠，宫园醉晚凉。朝天恭踧踖，退食独彷徨。得暇多休沐，游山小治装。一卮持竹叶，左手把无肠。官酒浇三斗，宫词唾百章。阮声师校尉，琴诀受嵇康。似玉风神异，如兰气味长。坦怀无戚戚，明见笑伥伥。草檄堪医疾，针诗可治肓。博闻敌武库，高价重珠囊。忧患经多故，艰难已备尝。悲歌声历历，雅调韵洋洋。造次必于是，中心何日忘。生涯两书箧，香火一禅床。海上寻徐福，壶中觅长房。流传虽若此，真伪甚难详。水国波奔激，仙乡路渺茫。孤身朝北阙，皓首叹东阳。险韵嚼佳句，残英嗅冷芳。仁人今尚在，箕子本佯狂。洪范明皇极，彝伦叙有常。百王遗礼乐，三代旧轩裳。会补南极缺，能令北斗昂。无媒言嗫嚅，失志思回遑。秋老空悲扇，天凉反卖浆。却来频渭钓，又绝在陈粮。志道衰犹梦，依仁老更刚。故家三径远，薄土一廛荒。混混常无舍，乾乾体自强。卒躬能省己，行道不踰方。宁耻身衣褐，谁嗟日食糠。起歌明月夜，舒啸白云乡。绮夏终辞汉，巢由固避唐。名极得三者，柴立机中央。荣遇传金马，题名刻玉堂。未窥君所蕴，徒见子之墙。遣欲绝形累，无贪不行妨。一瓢渠乐逸，陋巷我忧惶。牺易韦编暗，麟经古卷黄。著述遵辅嗣，去取笑公羊。再辨麟绝笔，重笺城复隍。焦桐人不识，独有蔡中郎。
﻿和张敏之诗七十韵三首 其三 读唐史有感复继张敏之韵颇有脂粉气息迁就声韵故也呵呵,金,耶律楚材,五言排律,唐室承平久，遗贤不遁藏。罗纨桑幄腻，饼饵麦畴香。马牧初蕃息，民编莫校量。边臣闲虎略，卫士敛鹰扬。禁苑晨钟动，梨园锦障张。披香风细细，太液水浪浪。河汉明方润，长庚淡不铓。羽旄仪两列，冠盖道相望。谏士陈休戚，廷臣论否臧。金石歌大雅，琴瑟奏清商。青鸟迷鸳瓦，乌衣绕画梁。供张官府备，殽馔大官忙。共享清时乐，殊无谤议伤。含元朝百辟，花萼宴诸王。主上贞观圣，官僚魏郑良。岁馀开武讲，春首辟文场。异宝浮淮水，馀粮朽凤翔。诸羌来入卫，百济请观光。关塞沈烽火，乡闾息寇攘。三春常若雨，六月不飞霜。圣德跻朝夕，仁心本就将。俯知人意顺，仰视帝心当。彍骑轻关内，精兵重北疆。朝廷潜巨蠹，方镇养贪狼。粉面三千辈，金钗十二行。持盈当忌满，居治不知亡。相罢曲江去，权移林甫傍。华清高屼屼，骊峤碧苍苍。金屋眠春晓，温泉浴暮凉。掖庭花烂漫，阁道路彷徨。官监金犀饰，妖姬珠玉装。危弦惊醉耳，哀调断柔肠。灯烛晖鳷鹊，丝簧沸建章。奢淫几桀纣，纯俭劣成康。击柝宫城邃，传筹禁漏长。谋欢长汲汲，沈醉若伥伥。未悟薪及爇，谁知病已肓。人横碧玉笛，腰佩绛香囊。岭表千山远，荔枝三日尝。仙衣吹渺渺，莲舸泛洋洋。力士权诚重，杨钊宠不忘。承恩趍宝座，奏事近牙床。荧惑频侵斗，秋阳弗集房。人心咸怨怒，天象不披详。易水声呜咽，燕山水郁茫。盗贼充上郡，鼙鼓起渔阳。杀气凌金阙，繁霜殒玉芳。环儿刚赐死，天子惧如狂。战士皆思变，奸臣亦易常。空闲尘羯鼓，谁舞旧霓裳。忠义心徒顺，英雄志自昂。翠华摇曳曳，鸾驭去遑遑。禁脔庖供豕，村民路进浆。隘兵蜀道险，糊口益州粮。灵武兵声振，汾阳意气刚。复收京阙克，重治寝园荒。贼势时深蹙，官军力益强。羽檄传剑阁，龙驾返南方。御府仍无酒，饥民尚啖糠。邛都求道士，蓬岛觅仙乡。符使将归汉，真妃犹忆唐。金钗分一股，钿合擘中央。挥涕春风殿，伤心秋月堂。梧桐笼院砌，桃李映宫墙。佳梦真难得，幽欢颇有妨。春宵成怨忆，秋夜愈悲惶。尚记脩眉绿，犹思半额黄。强舒鸾被翠，闲杀辇车羊。陵谷俄惊海，沧浪已变隍。临风一卮酒，聊复酹三郎。
﻿怀古一百韵寄张敏之,金,耶律楚材,五言排律,兴亡千古事，胜负一枰棋。感恨空兴叹，悲吟乃赋诗。三皇崇道德，五帝重仁慈。礼废三王谢，权兴五伯漓。焚书嫌孔孟，峻法用高斯。政出人思乱，身亡国亦随。阿房修象魏，徐福觅灵芝。偶语真虚禁，长城信谩为。只知秦失鹿，不觉楚亡骓。约法三章日，恩垂四百基。汉兴学校启，文作典章施。黩武疲中夏，穷兵攘四夷。嗣君恩稍失，刘氏德难衰。新室虽兴难，真人已御期。魏吴将奋起，灵献自荒嬉。贼子权移汉，奸臣坞筑郿。三朝如峙鼎，四海若棼丝。才奉山阳主，已生司马师。仲谋服孟德，葛亮倍曹丕。惟晋成独统，平吴混八维。有初终鲜克，居治乱谁思。蝉鬓充兰掖，羊车绕竹岐。孙谋无远虑，神器委痴儿。国事归椒室，民饥询肉糜。为人昧菽麦，闻蟆问官私。卫瓘尝几谏，何曾已预知。五胡云扰攘，六代电奔驰。川谷流腥血，郊原厌积尸。天光分耀日，地里裂瓜时。历数当归李，驱除暂假隋。西陲开鄯善，东鄙讨高丽。鸾驾如江国，龙舟泛汴漪。锦帆遮水面，粉浪污河湄。府藏金帛积，生灵气力疲。盗贼天下起，章奏禁中欺。海内空龙战，河东有凤姿。元戎展鹰犬，颉利助熊罴。奉表遵朝命，尊王建义旗。经营于盗手，禅让托君辞。豪哲归吾彀，要荒入我羁。太宗真令主，贞观有皇规。正美开元治，俄成天宝悲。曲江还故里，林甫领台司。裂土封三国，缠头爱八姨。霓裳犹未罢，鼙鼓恨来迟。逆寇陵丹阙，君王舍翠眉。两京贼党灭，方镇重权移。朱李元堪叹，石刘亦可嗤。九州重搆乱，五代荐荒饥。辽宋分南北，翁孙讲礼仪。宣和风侈靡，教主德庸卑。背约绝邻好，兴师借寇资。悬知丧唇齿，何事撤籓篱。失地人皆怨，蒙尘悔可追。辽家遵汉制，孔教祖宣尼。焕若文章备，康哉政事熙。朝廷严衮冕，郊庙奏埙篪。校猎温驰射，行营习正奇。南州走玉帛，诸国畏鞭笞。天祚骄人上，朝鲜叛海涯。未终三百祀，不免一朝危。鸭绿金朝起，桑乾玉玺遗。后辽兴大石，西域统龟兹。万里威声震，百年名教垂。武元平宋地，殷礼杂宗姬。治国崇文事，拔贤尚赋词。邦昌君洛汭，刘豫立青淄。大定民兴咏，明昌物适宜。日中须景昃，月满必光亏。肘腋独夫难，丘墟七庙隳。北朝天辅佑，南国俗疮痍。天子潜巡狩，宗臣严守陴。山西尽荆枳，河朔半豺狸。食尽谋安出，兵羸力不支。长围重数匝，久困再周期。太液生秋草，姑苏游野麋。忠臣全节死，馀众入降麾。文献生三子，东丹第八枝。虚名如画饼，遗业学为箕。自笑蓬垂鬓，谁怜雪满髭。抚膺长感慨，搔首几嗟咨。车盖知何处，衣冠问阿谁。自天明下诏，知我素通蓍。发轫装琴剑，登车执策绥。穹庐或白黑，驿骑半黄駓。肥脔白如瓠，琼浆甘似饴。天山连北府，瀚海过西伊。天马穷渤澥，神兵过月氏。感恩承圣敕，寄住到寻罳。春色多红树，秋波总绿陂。不须赊酒饮，随分有驴骑。畎亩栖禾粟，园林足果梨。舂粳光璨玉，煮饭滑流匙。圣祖方轻举，明君应乐推。龙庭陈大礼，原庙献明粢。万国朝金陛，千官列玉墀。求贤为辅弼，举我忝丞疑。才德真为慊，颠危不解持。愿从麋鹿性，岂恋凤凰池。投老谁为伴，黄山有敏之。
﻿再和世荣二十韵寄薛玄之,金,耶律楚材,五言排律,尚记承平日，为学体自强。经书兴我志，功业逼人忙。蛰窟长思震，葵心本慕阳。蛟龙初得雨，日月近依光。事主心无隐，遭时策建长。引君当正道，陈事上封章。亦既尊仁义，胡为失毅刚。箴规尽忠赤，人物敢雌黄。断似南山定，言令北斗昂。劝君师魏郑，嫉恶法张纲。青眼蒙高顾，白眉忝最良。谁知天有数，不觉汉亡疆。人笑段干木，谁师田子方。上苍垂大命，天阙册明王。殷室君虽灭，仁人道未亡。南州远烟水，北海几星霜。仁政时将治，明君国寖昌。卿云知有庆，嘉谷又呈祥。名遂宜思退，机危乃自戕。归欤今好赋，闻道故园荒。
﻿兰仲文寄诗二十六韵勉和以谢之,金,耶律楚材,五言排律,我爱仲文公，敦纯有古风。科名擢乙选，制策肯宸衷。作事能谋始，为人克有终。养如邹轲气，成自仲尼镕。致主忠诚恳，容人便腹空。一朝淹骥足，百里试鸠功。牛刃聊施割，囊锥已脱锋。屯方雷雨动，泰末地天通。聚散悲欢里，兴亡梦寐中。势倾秦失鹿，奸殒鲧为熊。不学东方朔，谁徵皇甫嵩。洛阳传白傅，江夏誉黄童。上国平诸域，舆情达四聪。百司将布置，多士想登庸。未识荆州面，徒思卫玠容。中原期混一，天子访英雄。嘉运人皆幸，亨时君又逢。污俗风已变，明主德方隆。施雨皇恩布，如流直谏从。凯元咸戮力，稷契各言忠。我愧凡庸士，恩沾造化工。兵氛箕尾没，剑气斗牛冲。西华将归马，南阳莫卧龙。孝廉为选举，仁义作帡幪。历运千年合，衣冠万国同。草仪独有子，行待泰山封。
﻿和黄华老人题献陵吴氏成趣园诗,金,耶律楚材,古风,雪溪词翰辉星斗，纸蠹尘蒙诗一首。湛然挥墨试续貂，嗫嚅使人难出口。丁年彭泽解官去，遨游三径真三友。悠然把菊见南山，畅饮东篱醉重九。献陵吴氏治荒园，成趣为名良可取。养高不肯事王侯，闲卧林泉了衰朽。今年扈从过秦川，可怜尚有萧条柳。归计甘输吴子先，丽词已后黄华手。知音谁听断弦琴，临风痛想纱巾酒。嗟乎世路声利人，不知曾忆渊明否？
﻿和平阳王仲祥韵,金,耶律楚材,古风,一圣扬天兵，万国皆来臣。治道尚玄默，政简民风纯。明明我嗣君，宽诏出丝纶。洪恩浃四海，圣训宜书绅。逆取乃顺守，皇威辅深仁。贪饕致天罚，长吏求良循。河表背盟约，羽檄飞边尘。圣驾亲徂征，将安亿兆人。湛然陪扈从，书剑犹随身。翠华次平水，草木咸生春。冰岩上新句，文质能彬彬。冰雪相照映，珠玉如横陈。诗笔居独步，唐都一逸民。圣政罔二三，裁物惟平均。综名必核实，求儒务求真。经术勿疏废，笔砚当可亲。伫待寰宇清，圜丘祀天神。选举再开辟，仲祥当超伦。一旦腾达时，献策宜诜诜。
﻿和李世荣见寄,金,耶律楚材,古风,云横北海西，驲骑来天际。梅轩真可人，新诗远相惠。其声若良金，其臭如芳蕙。文艳理无华，词雄言不侈。笔力似黄山，惊浪云奔势。犀象牙角新，虿蜂铓尾细。遥想醉衔杯，梅坞清阴翳。閒散玉麒麟，可得羁而系。吾子卧东山，谁治今之世。好陈十渐书，毋用六奇计。万里入龙庭，何须叹迢递。时方涉大川，舟楫须君济。
﻿和移剌继先韵三首 其一 ,金,耶律楚材,古风,泽民我愧无术略，且着诗鸿慰离索。诗书满载升金山，弦歌不辍踰松漠。世上元无真是非，安知今是而非昨。连城美玉涅不缁，百鍊真金光愈烁。已悟真如匪去来，自然胸次绝忧乐。断梦还同世事空，浮云恰似人情薄。尚记吾山旧隐居，松风萧瑟松花落。枕流漱石轻轩车，吟烟啸月甘藜藿。春山寂寂春溪深，萧条庭户堪罗雀。而今不得安疏懒，自笑绦笼困雕鹗。勉力龙庭上万言，男儿志不忘沟壑。
﻿和移剌继先韵三首 其二 ,金,耶律楚材,古风,当年不肯读三略，独抱遗经伴闲索。流行坎止不尤人，自甘万里涉穷漠。富贵荣华能几时，生死都来如梦昨。千年兴废沤浮沈，百岁光阴电飞烁。常笑梁鸿歌五噫，窃学荣启弹三乐。未能仁义戢干戈，勉将敦厚惩浇薄。近有人从故隐来，黄花无恙开篱落。问渠林肉与丘糟，奚如饭麦而羹藿。人闻麋鹿满姑苏，阿瞒不复游铜雀。涂中曳尾希庄龟，江夏沉舟悲祢鹗。吾山佳处归休乎，鹿逸平林鱼纵壑。
﻿和移剌继先韵三首 其三 ,金,耶律楚材,古风,祖道门庭元简略，儿孙草里添芒索。拟心鹞子过新罗，起念白云横大漠。迥殊四句有无中，元非三际来今昨。大海纤尘一点飞，洪炉片雪寒光烁。宁论业障本来空，半偈徒誇寂灭乐。细切清风非异事，更将明月�来薄。玲珑四面亦无门，充塞十方绝壁落。罗列珍羞渠不食，痴人犹是贪藜藿。祗图龙颔摘明珠，谁知虎口存活雀。坐晚犹迷一色边，崎岖鸟道横秋鹗。可笑人间荆棘林，死者填沟空塞壑。
﻿和裴子法韵,金,耶律楚材,古风,达磨一派未西来，无限劳生眼未开。六朝繁盛已矣耳，两晋风流安在哉！自笑中书老仆射，事佛窃仿王安石。公案翻腾旧葛藤，林泉准备闲踪迹。用之勋业垂千秋，发扬孔孟谁为俦。舍之独善乐真觉，赋诗舒笑临清流。岂止渊明慕松菊，晋室高贤十八九。君子道消小人用，贞夫远弃利名酒。苏、黄冠世能文词，裴、张二相名当时。祖道禅林恣游戏，尧风舜德甘嘘吹。达人不为造物役，打破东西与南北。毛吞巨海也寻常，出没纵横透空色。真如颇与羲易同，不动确乎无吉凶。湛然信笔书寱语，临风远寄绿野翁。赠君一句直截处，祗要教君能养素。但能死生荣辱哀乐不能羁，存亡进退尽是无生路。
﻿和许昌张彦升见寄,金,耶律楚材,古风,真人休运应千载，生知神武威中邦。杜绝奇技贱异物，连城玉斗曾亲撞。兵出潼关渡天堑，翠华杂映驺虞幢。生民鼓舞叹奚后，壶浆箪食辕门降。偏师一鼓汴梁下，逻骑饮马扬子江。良臣自有魏、郑辈，死谏安用干与逢。少微昨夜照平水，清河国士真无双。壮岁游学力稽古，孜孜继晷焚兰釭。新诗寄我有深意，再三舒卷临幽窗。安得先生赞王室，委倚奚忧庶政庞。堪笑纷纷匹夫勇，徒誇巨鼎千钧扛。何日安车蒲轮诏，公入北阙，葡萄佳酝烂饮玻瓈缸。
﻿和张敏之鸣凤曲韵,金,耶律楚材,古风,写蛟螭，咳珠玑，英姿元拣碧梧栖。彬彬文彩自光辉，有材希晋用，失志欲刘依。荐君谁肯惜吹嘘，洪才大笔识君稀。鲲游翻海震，鹏举翥天飞。问渠蟾窟攀仙桂，何似冥山破铁围。人间强认假生死，世上本无真是非。浓欢殢春梦，晚景叹残晖。梦断日沈真可笑，输却禅人向上机。遮眼开经卷，蒙头坏衲衣。息念融凡圣，无心应顺违。震风威，横担楖栗万山归。
﻿和孟驾之韵,金,耶律楚材,古风,平阳闻有邹人孙，封书上我仅万言。讨论坟典造极致，商搉古今穷深源。文章高出苏黄辈，英雄不效秦仪志。志图仁义济元元，异比无双瑚琏器。沦落尘埃德不孤，梅轩结友天一隅。我惜盐车困骐骥，腾骧未得踏亨涂。瓮牖绳枢甘俭薄，饥肠雷转充糟粕。他日佳声闻九天，富贵之来不得却。丁年黄卷乐平生，乡闾一诺千金轻。沧浪清处闲濯缨，才名高价如连城。笔下有神诗有眼，五车书史穷编简。一举高登甲乙科，曾对阊阖持手版。天兵一鼓下雎阳，旌旗整整阵堂堂。玉石俱焚君子隐，北渡来依日月光。徒步黄尘千里远，犹抱遗经究微婉。天产昂藏一丈夫，三十未遇非为晚。闻望卓冠儒林丛，灿然星宿罗心胸。驰骤大方孰并驾，绝尘奔逸其犹龙。君似昆吾玉可切，锟铻不是寻常铁。利颖神锋人未知，宝匣空闲三尺雪。何时搜出蛰龙鞭，一声霹雳轰青天。岁旱须君作霖雨，拔茅进用其茹连。天子明堂求国栋，鹏飞全藉天风送。凤池波暖百花新，咏游不作江湖梦。
﻿和南质张学士敏之见赠七首 其一 ,金,耶律楚材,古风,桃源刘，凤楼萧，镌冰斲玉哦通宵。珠玑错落照兰室，龙蛇偃蹇蟠霜绡。和我新诗使予起，却得琼瑰酬木李。边城十载绝知音，琴断七弦鹤亦死。而今得识君恣容，胸中郁结涣然空。诗坛君可据上位，笔力我甘居下风。笔阵文场宽且绰，驰骋看君能矍铄。学海波澜千顷陂，厌饫经书烂该博。几时把手潇湘边，生涯自有壶中天。鸣榔一笑舟浮莲，沧波万里凝苍烟。
﻿和南质张学士敏之见赠七首 其二 ,金,耶律楚材,古风,漏沈沈，竹萧萧，蒲团禅定坐终宵。古庙香炉无气息，一条白练如琼绡。性海澄澄波不起，宛似冰壶沈玉李。庸人泥教不知归，七窍凿开混沌死。虽云至道绝音容，不离幻有成真空。百尺竿头更移步，普天匝地生清风。大用全提自宽绰，禅将交锋何矍铄。醒时呼起梦中人，遍济含生其利博。本无内外与中边，踏破威音劫外天。污泥深处种青莲，升平世界沈烽烟。
﻿和南质张学士敏之见赠七首 其三 ,金,耶律楚材,古风,雨萧萧，风萧萧，对床谈道彻清宵。欲画太虚无面目，慎无落笔污冰绡。人间平地风波起，反笑于陵啖螬李。富贵荣华都几时，迷者孰能死前死。须弥芥子云相容，神通妙用不空空。劫火洞然渠不坏，纸鸢能禦毗蓝风。龙象腾骧何绰绰，回视驽骀空矍铄。悟时一语透尘沙，安用才学恃宏博。维摩方丈傍无边，个中无碍散花天。回途稳稳步双莲，得玄鸟道横晴烟。
﻿和南质张学士敏之见赠七首 其四 ,金,耶律楚材,古风,院深深，籁萧萧，伽陀舒卷度兰宵。若解荷心系珠露，便能天外裁云绡。大觉空生一沤起，悟斯独有屏山李。穿透楞严第一机，方信庵中人不死。个里家风针不容，梦回六趣大千空。道人受用本无尽，明月薄�细切风。香象朋从威绰绰，独跳狂獐空矍铄。悲心起处了无私，济度尘沙恩广博。不涉中流离两边，下无大地上无天。无人无佛台无莲，萋萋碧草生芳烟。
﻿和南质张学士敏之见赠七首 其五 ,金,耶律楚材,古风,云飘飘，水萧萧，一灯香火过闲宵。神清半夜不成梦，书帷风细扬微绡。运应昌期王者起，自愧文章输杜李。窃同居易了无生，谁羡葛洪学不死。一榻蒲团膝足容，翛然丈室塞虚空。翻腾密藏明佛日，淘汰机缘振祖风。丹凤冲霄何绰绰，失晓呆郎徒矍铄。人间取舍本千差，世路穷通如六博。幽人啸咏水云边，劫外光风自一天。闲来石上栽红莲，水无波浪火无烟。
﻿和南质张学士敏之见赠七首 其六 ,金,耶律楚材,古风,风萧萧，雨萧萧，萧萧风雨悲凉宵。篱菊残英渍黄玉，林风脱叶飘红绡。幽人辗转凌晨起，邂逅门前逢短李。殷衰闻道有三仁，欲说九畴君不死。穹庐相结为从容，悬河雄辨能谈空。风神萧散野鹤立，照人玉树临秋风。落笔新诗一挥绰，不似武人誇矍铄。银钩笔力掩二王，照夜连城肯轻博。他年相约秋山边，秋江一派连秋天。闲听菱女歌采莲，轻舟一醉眠秋烟。
﻿和南质张学士敏之见赠七首 其七 ,金,耶律楚材,古风,衣龙钟，鬓飘萧，穹庐停烛坐寒宵。翰林遣介赠佳句，虿芒鸟迹书生绡。既倒狂澜再扶起，昔有谪仙原姓李。今日龙庭忽见君，谁道当年太白死。文章气象难形容，腾龙翥凤游秋空。笔力万钧神鬼泣，雷轰电掣驱疾风。馀裕喜君能绰绰，鼓舞为君予矍铄。解读奇字笑扬雄，识厌张华能物博。与君握手天山边，举觞相嘱望青天。他年雅社结白莲，林泉杖屦冲云烟。
﻿和陈秀玉绵梨诗韵,金,耶律楚材,古风,石门九月西风高，绵梨万树金垂梢。清溪千里携赠我，藤筐初发香盈包。谪仙风度清溪亚，春风曾饮梨花下。不用红妆唱采莲，醉望青天歌二雅。我有斗酒清且醇，同君荐此鹅黄新。初见分香剖金卵，更看削玉飞霜鳞。缥叶紫条何足语，夜光安可同鱼目。文园尘渴政难禁，咀嚼冰雪�香玉。
﻿再用前韵,金,耶律楚材,古风,河源之边鸟鼠西，阴山千里号千溪。倚云天险不易过，骕骦局蹙追风蹄。签记长安五陵子，马似游龙车如水。天王赫怒山无神，一夜雄师飞过此。盘云细路松成行，出天入井实异常。王尊疾驱九折坂，此来一顾应哀惶。峥嵘突出峰峭直，山顶连天才咫尺。枫林霜叶声萧骚，一雁横空秋色寂。西望月窟九译重，嗟呼自古无英雄。出关未盈十万里，荒陬不得车书通。天兵饮马西河上，欲使西戎献驯象。旌旗蔽空尘涨天，壮士如虹气千丈。秦皇、汉武称兵穷，拍手一笑儿戏同。堑山陵海匪难事，剪斯群丑何无功。骚人羞对阴山月，壮岁星星发如雪。穹庐展转清不眠，霜匣闲杀锟铻铁。
﻿复用前韵唱玄,金,耶律楚材,古风,天涯流落从征西，寒盟辜负梅花溪。昔年学道颇得趣，鱼兔入手忘筌蹄。残编断简披庄子，日日须当诵秋水。谁知海若无津涯，河伯源流止于此。人閒酱缶纸数重，太玄强草嗤扬雄。高卧蒿莱傲唐室，清风千古独王通。曲者自曲直者直，何必区区较绳尺。一笔划断闲是非，万事都忘乐岑寂。功名半纸几字行，竞羡成绩书太常。只知牢筴飨刍豢，不思临刃心悲惶。何如打坐蒲团上，参透升平本无象。一瓶一钵更无馀，容膝禅庵仅方丈。从教人笑彻骨穷，生涯原与千圣同。鸟道虽玄功尚在，不如行取无功功。归来踏破澄潭月，大冶洪炉飞片雪。且听石女鸣巴歌，万里一团无孔铁。
﻿过阴山和人韵 其一 ,金,耶律楚材,古风,阴山千里横东西，秋声浩浩鸣秋溪。猿猱鸿鹄不能过，天兵百万驰霜蹄。万顷松风落松子，郁郁苍苍映流水。天丁何事誇神威，天台、罗浮移到此。云霞掩翳山重重，峰峦突兀何雄雄。古来天险阻西域，人烟不与中原通。细路萦纡斜复直，山角摩天不盈尺。溪风萧萧溪水寒，花落空山人影寂。四十八桥横雁行，胜游奇观真非常。临高俯视千万仞，令人凛凛生恐惶。百里镜湖山顶上，旦暮云烟浮气象。山南山北多幽绝，几派飞泉练千丈。大河西注波无穷，千溪万壑皆会同。君成绮语壮奇诞，造物缩手神无功。山高四更才吐月，八月山峰半埋雪。遥思山外屯边兵，西风冷彻征衣铁。
﻿过济源和香山居士韵,金,耶律楚材,古风,覃怀胜游地，济渎垂名久。忽见乐天吟，笑我输先手。丽词金玉振，老笔风雷走。乘兴试续貂，启我谈天口。平湖涌泉注，清凉莹无垢。凭槛瞰涟漪，风髯尘抖擞。龙孙十万竿，蓊翳浓阴厚。沁水济源东，天坛王屋右。秀色已可餐，何须杜康酒。步步总堪诗，佳篇如素有。赓酬淡相对，独有龙冈叟。亭上几徘徊，斜阳西入酉。晚年归意切，对此空沉首。何日遂初心，营居碧林后。
﻿用前韵送王君玉西征二首 其一 ,金,耶律楚材,古风,湛然送客河中西，乘兴何妨过虎溪。清茶佳果饯行路，远胜浊酒烹驼蹄。结交须结真君子，君子之交淡如水。一从西域识君侯，倾盖交欢忘彼此。当年君卧东山重，守雌默默元知雄。五车书史岂劳力，六韬三略无不通。诗咏珠玑无价直，青囊更有琴三尺。奉命西来典重兵，不得茅斋乐真寂。鱼丽大阵兵成行，行师布置非寻常。先生应诏入西域，一军骇异皆惊惶。武皇习战昆明上，欲讨昆明致犀象。吾皇兵过海西边，气压炎刘千万丈。先生一展才略穷，百蛮冠带文轨同。威德洋洋震天下，大功不宰方为功。隐居自有东山月，风拂松花落香雪。退身参到未生前，方信秤锤原是铁。
﻿用前韵送王君玉西征二首 其二 ,金,耶律楚材,古风,先生应诏将征西，湛然送客涉深溪。徘徊一舍未忍去，兵车暂驻天驹蹄。犹忆今春送君子，桃李无言映流水。寒暑推迁奈老何，秋风革律重来此。关山险僻重复重，西门雪耻须豪雄。定远奇功正今日，车书混一华夷通。先生纯德如矢直，讵为直寻而枉尺。功成莫恋声利场，便好回头乐玄寂。故山旧忆松千行，奇峰怪石元异常。前日盟言犹在耳，猿鹤思怨空悲惶。我掷直钩鱼不上，须信游鳞畏龙象。冥鸿一举腾秋空，谁羡文章光万丈。道兮人作非天穷，区区何必较异同。语默行藏在乎我，退身奚论无成功。安东幸有闾山月，万顷松风万山雪。收拾琴书归去来，修心须要金成铁。
﻿和裴子法见寄,金,耶律楚材,古风,人生都几何，半被功名役。一旦燕山破，西行过千驿。颠沛不违仁，先难而后获。鹓雏捐腐鼠，乌鸢其勿吓。扈从出天山，从容游大石。琴书淡相对，尚未忘丘索。前岁入关中，戈甲充商虢。明诏典兰省，自愧承深责。秦陇成劫灰，京索空陈迹。长河尚浊流，南山自浓碧。把酒酹青天，兴亡吊今昔。长安非衣君，壮年学问积。天上玉麒麟，英才可珍惜。诗魂素月高，饮量沧海窄。清谈咳珠玉，便腹笥经籍。服君百韵诗，谢子万言策。易道已变屯，世爻当应革。淮阴正虚襟，左车宜筹画。须要莲峰手，乾坤再开辟。昂藏绿野翁，真我龙门客。
﻿用前韵感事二首 其一 ,金,耶律楚材,古风,称斤甘荠卖京西，谁信无人采五溪。鹏异众禽全六翮，麟殊凡兽具五蹄。昔年学道宗夫子，盈科后追如流水。蛰龙犹未试风雷，萍泛蓬飘而至此。缊袍甘分百结重，不学乱世奸人雄。忘忧乐道志不二，守穷待变变则通。岁寒松柏苍苍直，摩云直待高千尺。桃李无言蹊自成，此君冷淡人何寂。生平耻与哙伍行，杜门养拙安天常。泽民致主本予志，素愿未酬予恐惶。否塞未能交下上，何日亨通变爻象。不图廊庙为三公，安得林泉参百丈。居士身穷道不穷，庸人非异是所同。笔头解作万言策，人皆笑我劳无功。流落遐荒淹岁月，赢得飘萧双鬓雪。谋生太拙君勿嗤，不如嗣宗学锻铁。
﻿用前韵感事二首 其二 ,金,耶律楚材,古风,金乌日日东飞西，滔滔绿水流长溪。流波一去不复返，逐日恨无八骏蹄。穷理达生独孔子，叹夫逝者如斯水。岁不我与其奈何，两鬓星星尚如此！曩时凿破藩垣重，泽民济世学英雄。风云未会我何往，天地大否途难通。霜匣神剑苍龙直，切玉如泥长数尺。利器深藏人未知，丰城埋没神光寂。读书一目下数行，金石其心学正常。学术忠义两无用，道之将丧予忧惶。有意攀龙不得上，徒劳牙角拔犀象。唯思仁义济苍生，岂为珍羞列方丈。箪瓢陋巷甘孤穷，鸿鹄安与燕雀同。天与之才不与地，反令竖子成其功。安得光明依日月，功名未立头如雪。问君此错若为多，使尽二十四州铁。
﻿醉义歌,金,耶律楚材,古风,晓来雨霁日苍凉，枕帏摇曳西风香。困眠未足正展转，儿童来报今重阳。吟儿苍苍浑塞色，容怀衮衮皆吾乡。敛衾默坐思往事，天涯三载空悲伤。正是幽人叹幽独，东邻携酒来茅屋。怜予病窜伶仃愁，自言新酿秋泉曲。凌晨未盥三两卮，旋酌连斟折栏菊。我本清癯酒户低，羁怀开拓何其速。愁肠解结千万重，高谈几笑吟秋风。遥望无何风色好，飘飘渐远尘寰中。渊明笑问斥逐事，谪仙遥指华胥宫。华胥咫尺尚未及，人间万事纷纷空。一器才空开一器，宿酲未解人先醉。携樽挈榼近花前，折花顾影聊相戏。生平岂无同道徒，海角天涯我遐弃。我爱南村农丈人，山溪幽隐潜修真。老病犹耽黑甜味，古风清远途犹迍。喧嚣避遁岩麓僻，幽闲放旷云泉滨。旋舂新黍爨香饭，一樽浊酒呼予频。欣然命驾匆匆去，漠漠霜天行古路。穿村迤逦入中门，老幼仓忙不宁处。丈人迎立瓦杯寒，老母自供山果醋。扶携齐唱雅声清，酬酢温语如甘澍。谓予绿鬓犹可需，谢渠黄发勤相谕。随分穷秋摇酒卮，席边篱畔花无数。巨觥深斝新词催，闲诗古语玄关开。开怀嘱酒谢予意，村家不弃来相陪。适遇今年东鄙阜，黍稷馨香栖畎亩。相邀斗酒不浃旬，爱君萧散真良友。我酬一语白丈人，解释羁愁感黄耇。请君举盏无言他，与君却唱醉义歌。风云不与世荣别，石火又异人生何。荣利傥来岂苟得，穷通夙定徒奔波。梁冀跋扈德何在，仲尼削迹名终多。古来此事元如是，毕竟思量何怪此。争如终日且开樽，驾酒乘杯醉乡里。醉中佳趣欲告君，至乐无形难说似。泰山载斲为深杯，长河酿酒斟酌之。迷人愁客世无数，呼来搯耳充罚卮。一杯愁思初消铄，两盏迷魂成勿药。尔后连浇三五卮，千愁万恨风蓬落。胸中渐得春气和，腮边不觉衰颜却。四时为驭驰太虚，二曜为轮辗空廓。须臾纵辔入无何，自然汝我融真乐。陶陶一任玉山颓，藉地为茵天作幕。丈人我语真非真，真兮此外何足云。丈人我语君听否，听则利名何足有？问君何事徒劬劳，此何为卑彼岂高。蜃楼日出寻变灭，云峰风起难坚牢。芥纳须弥亦闲事，谁知大海吞鸿毛。梦里蝴蝶勿云假，庄周觉亦非真者。以指喻指指成虚，马喻马兮马非马。天地犹一马，万物一指同。胡为一指分彼此，胡为一马奔西东。人之富贵我富贵，我之贫困非予穷。三界惟心更无物，世中物我成融通。君不见千年之松化仙客，节妇登山身变石。木魂石质既我同，有情于我何瑕隙。自料吾身非我身，电光兴废重相隔。农丈人千头万绪几时休，举觞酩酊忘形迹。
﻿次韵黄华和同年九日诗十首 其一 ,金,耶律楚材,古风,秋香真可人，不为无人改。自惭寒昔盟，东篱子空待。我独摇酒卮，不得寒英采。临风望故园，参商二十载。
﻿次韵黄华和同年九日诗十首 其二 ,金,耶律楚材,古风,西风残日秋，有客嗟幽独。偶尔得香醪，凄然忆霜菊。世态屡迁变，人生多返复。十年一梦中，犹未黄粱熟。
﻿次韵黄华和同年九日诗十首 其三 ,金,耶律楚材,古风,无花复无蝶，不似今秋穷。黄花岁岁别，九日年年同。我居北海南，子在西山东。公余会何日，一醉闲愁空。
﻿次韵黄华和同年九日诗十首 其四 ,金,耶律楚材,古风,当年别吾山，曾与黄华期。富贵非予志，卜筑临东篱。今也违初心，知我者其谁。挂冠犹未遂，寄此相思诗。
﻿次韵黄华和同年九日诗十首 其五 ,金,耶律楚材,古风,无意恋三公，有心辞驷马。洛阳失金谷，闾山有别野。芳酒泻盈樽，秋香折盈把。沈醉卧西风，不让梨花下。
﻿次韵黄华和同年九日诗十首 其六 ,金,耶律楚材,古风,汨没红尘中，辜负黄华秋。林泉与朝市，试问孰为优。胡然久沈首，令我心悠悠。酷思山水乐，梦寐空神游。
﻿次韵黄华和同年九日诗十首 其七 ,金,耶律楚材,古风,岁月不我与，弹指及衰年。平生谙万事，抵死参重玄。因缘不可滞，慎毋法自然。两边都不立，别有壶中天。
﻿次韵黄华和同年九日诗十首 其八 ,金,耶律楚材,古风,无知岂真知，无见非真见。遮照玄纵横，机关千万变。虎口几横身，临敌经百战。三折为良医，一交学一便。
﻿次韵黄华和同年九日诗十首 其九 ,金,耶律楚材,古风,五流分洞下，一派起湖南。春水无心碧，秋山著意岚。临济真颠汉，曹山放酒酣。许多闲伎俩，仔细好生参。
﻿次韵黄华和同年九日诗十首 其十 ,金,耶律楚材,古风,水外犹逢水，山前更有山。元知非内外，更不在中间。测海才盈掬，窥天见一斑。枢机谩竭世，一笔请君删。
﻿和平阳张彦升见寄,金,耶律楚材,古风,天兵出云中，一战平城破。居庸守将亡，京畿游骑逻。有客赴澶渊，无人送临贺。奸臣兴弑逆，时君远迁播。圣主得中原，明诏求王佐。胡然北海游，不得南阳卧。宠遇命前席，客星侵帝座。万里金山行，三经玉门过。于阗岁贡修，燉煌兵势挫。国维张礼义，民生重食货。黜陟九等分，幽明三载课。小人绝觊觎，贤才无轗轲。功名本忌盈，庙堂难久坐。老矣盍归来，归欤可重和。俯仰不心惭，宽弘从面唾。清浊自沙汰，精粗任扬簸。赋性嗜疏闲，高眠乐慵惰。苍鸡粗庖充，黄犊足梨拖。幼子事耕锄，老妻供碓磨。随分养馀龄，虽饥而不饿。
﻿扈从冬狩,金,耶律楚材,古风,天皇冬狩如行兵，白旄一麾长围成。长围不知几千里，蛰龙震慄山神惊。长围布置如圆阵，万里云屯贯鱼进。千群野马杂山羊，赤熊白鹿奔青獐。壮士弯弓殒奇兽，更驱虎豹逐贪狼。独有中书倦游客，放下毡帘诵周易。
﻿谢西方器之赠阮杖,金,耶律楚材,古风,睢阳三绝从来传，坡仙铁杖为之先。宋朝四美岂易得，地君神器称手贤。了然居士隐洛瀍，读书好古有积年。擒龙捉日获二宝，宝之凿栋屋壁穿。龙庭万里叠山川，欲来馈我嗟无缘。将夺固与此理玄，慇勤携赠陈与田。陈田今岁来朝天，惠然出赐穹庐前。乌虬入手苍壁悬，恍然遗世如登仙。长蛟倚壁光娟娟，鳞介欲生如蜿蜒。澄澄秋月莹朝镜，须臾洗尽余腥膻。足方法地顶法乾，四十五节松柏坚。七尺乌金三十两，微簧瑟瑟鸣哀蝉。云顶纤纤空腹圆，十三玉柱鸿翩翩。耽耽云坐踞猛虎，岩岩山口双双弦。铁君伴我游林泉，足疾顿减冲云烟。临风三弄碎琼玉，清商秋水声涓涓。安仁得此如临渊，子聃求杖不惜钱。湛然坐受匪劳力，不胜其服心胡然。西方讽我求终焉，故令二友相招延。抱桐扶杖闾山巅，举觞笑咏秋风边。
﻿鼓琴,金,耶律楚材,古风,宴息穹庐中，饱食无用心。读书费目力，苦思嫌哦吟。樗蒲近博徒，围棋杀机深。洞箫耗余气，�筑恶郑音。呼童炷梅魂，索我春雷琴。何止销我忧，还能禁邪淫。正席设棐几，危坐独整襟。寻徽促玉轸，调弦思沈沈。清声鸣鹤鸾，古意锵石金。秋水洗尘耳，秋风振高林。清兴腾八表，成连何必寻。弦指忽两忘，世事如商参。泥涂视富贵，昼夜等古今。湛然有幽居，祗在闾山阴。茅亭绕流泉，松竹幽森森。携琴当老此，归去投吾簪。
﻿扈从羽猎,金,耶律楚材,古风,湛然扈从狼山东，御闲天马如游龙。惊狐突出过飞鸟，霜蹄霹雳飞尘中。马上将军弓挽月，脩尾蒙茸卧残雪。玉翎犹带血模糊，騄駬嘶鸣汗微血。长围四合匝数重，东西驰射奔追风。鸣鞘一震翠华去，满川枕藉皆豺熊。自笑中书老居士，拥鼻微吟弓矢废。向人忍耻乞其馀，瘦兔瘸獐紫驼背。吾儒六艺闻吾书，男儿可废射御乎！明年准备秋山底，试一如皋学射雉。
﻿狼山宥猎,金,耶律楚材,古风,君不见武皇校猎长杨里，子云作赋誇奢靡；又不见开元讲武骊山傍，庐陵修史讥禽荒。二君所为不足法，徒令千载人雌黄。吾皇巡狩行周礼，长围一合三千里。白羽飞空金镝鸣，狡兔雄狐应弦死。翠华驻跸传丝纶，四开汤网无掩群。天子恩波沐禽兽，狼山草木咸忻忻。
﻿对雪鼓琴,金,耶律楚材,古风,君不见党侯赏雪斟羊羔，蛾眉低唱白云谣。慷慨樽前一绝倒，高谈阔论誇雄豪。又不见陶谷开轩收竹雪，旋烧活火烹团月。笑撚吟须吟雪诗，冷淡生活太清绝。清欢浊乐争相高，至人视此轻鸿毛。嗜音酣酒元粗俗，癖茶嚼句空劬劳。龙庭飞雪风凄冽，天地模糊同一色。数卮美湩温如春，三弄悲风弦欲折。酪奴欢伯持降旌，诗声歌韵不敢鸣。党武陶文都勘破，真识此心无一个。
﻿再过太原题覃公秀野园,金,耶律楚材,古风,君实洛阳园，花竹秀而野。先生取此意，开园临古社。土阶甃以石，茅亭略其瓦。佳木碧云摇，清泉寒玉泻。开轩扣琴筑，抚景飞觞斝。我来正秋晚，残英折盈把。粲然启一笑，琅然歌二雅。将归且裴回，幽寻未能舍。呼酒尽馀兴，索笔为摸写。缅怀温国公，重名满天下。寥寥二百年，童卒传司马。君侯筑兹圃，如有所慕者。晞颜颜之徒，子亦斯人也。
﻿和谢昭先韵,金,耶律楚材,古风,失奚为劣得奚优，遇流而行坎则留。笑视纷纷儿女辈，成是败非徒相尤。弃人所取取所弃，独识万松为出类。本欲心空及第归，暮请晨参惟一志。浮生迅速奔隙驹，无穷尘劫元斯须。参透威音劫前事，花开枯木谁云枯。河朔干戈犹未息，西域十年空旅食。贤人退隐予未能，钧衡旷位虚名极。真人应运康世屯，数颁宽诏垂丝纶。沛若恩波沦骨髓，皇皇四海咸蒙春。汉唐疆宇非为大，戍守西临玉关界。百济称藩过海门，鄙语粗言其大概。天皇自将办多多，天兵百万涉长河。京索为空汴梁下，秦皇汉武畴能过？凛凛威声震天宇，不杀为功果神武。朔南一混车书同，皇业巍巍跨千古。先生吾邦之彦兮，琴书而自怡。劲挺松柏操，磊落英雄姿。明正道，无邪思。一贯诗书继先觉，两全才德真吾师。王谢来江左，家学易道岂忘贻。济世须君展骥足，政要再凿人耳目。小子区区何所祝，但愿天衷俞奏鹗。
﻿和刘子中韵,金,耶律楚材,古风,蓬山北海游，珥笔陈良谋。徒步而南来，意气凌马周。贪吏乱法令，如茨不可束。子中有大志，每甘胯下辱。他日得从龙，其锋谁敢触。今日君子来，非为五斗粟。君子慎择术，痛恨陪全真。调心正是妄，堪笑学鸟伸。一日错下脚，万劫含酸辛。平生大梦中，不识庵中人。一言赠吾子，宗匠宜相亲。
﻿和黄山张敏之拟黄庭词韵,金,耶律楚材,古风,黄山无媒亦无梯，萧条白昼关荆扉。凌晨端坐漱玉池，阑干苜蓿先生饥。惠然寄我黄庭词，湛然一笑几脱颐。一鹤南翔一不飞，十年一梦今觉非。故山旧隐苍松欹，而今老尽虬龙枝。曾学四老餐紫芝，从讥怀宝而邦迷。尘缘一扫无孑遗，隔縠观月犹依稀。汪洋法海无边涯，萤光讵可窥晨晞。莲花自是生污泥，污泥不染清凉肌。彩云易散碎琉璃，人间四相夭五衰。有为无为俱有为，寿穷尘劫元非迟。湛然醉摇芭蕉卮，蔷薇深蘸书淋漓。白眼一望须弥低，黄山先生耽书痴。退藏不露龙麟姿，对人不耻弊缊衣。自甘贫困元知微，篱边黄菊香离披。门前山色寒参差，不以下体遗葑菲。新诗远寄盘龙螭，胸中满贮夷齐薇。忘机临水狎鸥鹥，燕居申申不愆仪。含光隐秀如文犀，乘闲纶钓垂清漪。躬耕禾黍方离离，须信君子能自卑。予知先生之独悲，深忧海内生民疲。生民扰攘如棼丝，笑予素餐徒位尸。先生识鉴如元龟，旁通发而为声诗。照我穹庐生光辉，穷通进退元有时。至人终不贪危机，他时天子求埙篪。欲行周礼修周基，先生好应千年期。沙堤行人羡轻肥，凤凰到底凤池栖。太平钧石须君持，苍生未济无言归。
﻿送侄了真行,金,耶律楚材,古风,吾兄继世禄，袭封食东平。幼子死王事，长安闺门英。孀居二十年，礼佛读传灯。一旦遇宗匠，了真训其名。前岁阳翟破，道服潜偷生。宁死不受辱，托疾燕山京。湛然怜孤族，赎汝为编氓。死生本如梦，宠辱真若惊。莫忘离乱苦，长思厌世情。三学有龙溪，叩参宜尽诚。喝碎须弥山，打破乾闼城。两头俱放下，枯木一枝荣。
﻿和少林和尚英粹中山堂诗韵,金,耶律楚材,古风,我爱嵩山堂，山堂秋寂寂。苍烟自摇荡，白云风出入。泠泠溪水寒，细细琴丝湿。离尘欲无事，又有闲踪迹。
﻿和董彦才东坡铁杖诗二十韵,金,耶律楚材,古风,女娲未补青天裂，神液飞精散为铁。嵇生箕踞锻洪炉，白汗翻浆滴清血。黑虬彷佛欲飞跃，鳞介苍苍生乳节。情知中散气凌云，肯与凡工争巧拙。柳君传与东坡老，神物终须归俊杰。坡仙为寿文定公，酬和新诗誇胜劣。观妙堂名龙尾砚，雎阳并此为三绝。雎阳城破兵火炎，神器不随烟焰灭。了然居士出伊洛，登山度水相扶挈。燕然分付我清溪，妙语雕镌跨先哲。远来携赠白霫老，天理似为予所设。湛然忝佐本无功，致王泽民愧皋契。再游北海复何恨，与君同步龙沙雪。大泽深山无所惊，扫除魑魅驱凶�。轻簧历历吐微语，闲对幽人如鼓舌。有如拈起击须弥，须弥击碎同丘垤。云门远遁德山去，敢对髯翁开口说。一时惊倒野狐禅，奔走不来予阃闑。他年神武挂冠去，谁知劫外乾坤别。横担此杖入千峰，大方独步无蹉跌。
﻿用张道亨韵,金,耶律楚材,古风,大安之季君政乖，屯爻用事符云雷。边军骄懦望风溃，燕南赵北飞兵埃。民财已竭转输困，元元思治如望梅。太白经天守帝座，长星勾巳坼中台。玄台密表告天道，灾妖变异无不该。奸臣搆祸谋不轨，鱼鳞鳞首侵宸阶。喋血京师万人死，君臣自此相嫌猜。居庸失守紫荆破，天兵掣电腾八垓。潜议迁都避凶祸，衔枚半夜宫门开。河表偷生聊自固，京城留后除行台。力穷食尽计安出，元戎守节甘自栽。虬龙奋迅脱大难，微波沈滞独黄能。王师神武本不杀，一发鹿台能散财。威声远震陕洛惧，势同拉朽如枯摧。髯公退缩养愚拙，白麻一旦天边来。万里龙庭谒天子，轺车轧轧风尘埋。言轻无用自缄嘿，浮沈鹓鹭相趋陪。布幕毡庐庇风雨，日中一食如持斋。瀚海波声寒汹涌，金山峰势高崔嵬。十年行役亦艰苦，盐车强驾同驽骀。美湩如饴润喉吻，仃伶独拨寒炉灰。故园梦断几千里，燕然回首白云堆。弹铗悲歌望明月，山城明月空徘徊。往事如丝不敢忆，令人感慨生馀哀。圣人继运践九五，欢声腾沸天之涯。万国梯航喜奔走，币帛交列陈琼瑰。天子恩威溢中外，远迩翕然无不怀。四民乐业庶政举，宗臣戮力诸王谐。行殿受朝设钟鼓，明堂祭祀陈大罍。卿云轮菌自纷郁，妖星不复侵天街。否道已穷受诸泰，人心已顺天心回。制度一新从简略，禁网疏阔如天恢。贤材尚隐若冥雁，区区弋人何慕哉。自惭忝位司钧轴，可怜多士无梯媒。愿学留侯引年去，不与赤松游蓬莱。闾阳旧隐度残朽，扁舟蓑笠江湖崖。
﻿和冯扬善韵,金,耶律楚材,古风,天道不可穷，此理自古然。大暴寿盗蹠，至仁夭颜渊。伟材鲜遭遇，君臣难两全。庸愚厌粱肉，广文寒无毡。未逢知音人，伯牙故绝弦。我爱冯公子，孔教穷高坚。忧道不忧贫，一室如罄悬。却笑庠序生，供荐徒备员。诗书贮便腹，一斗吟百篇。远蹈颜孟迹，近比苏黄肩。宁受胯下辱，不为天下先。升平已有期，上道化日躔。九州成一统，刑赏归朝权。汴梁三战定，乐浪一檄传。先生谒承明，万里来秦川。徒步沙碛中，往复几一年。揲蓍说易传，应诏命席前。十年符亿兆，一世盈十千。男儿志在道，何论胝与胼。一旦得荣遇，闾巷车马填。穷通固由命，何必兴孜煎。用之自可进，舍之便可还。自笑髯中书，有过仍不悛。三代不同礼，勉欲相袭沿。贤人正退隐，强起居官联。冰炭岂共器，安可浑愚贤。可惜和氏姿，庸工浪雕镌。不能作大器，取次成弃捐。潜龙喻君子，或跃或在田。未遂马周志，好垦扬雄廛。伏腊粗酒脯，旦夕充羹饘。穷途不足泣，吊影无自怜。人生一瞬息，日月如玑璇。学道如牧羊，后者为之鞭。离群谢富贵，遁世安林泉。勿学躁进人，扼腕长呼天。
﻿和秀玉韵,金,耶律楚材,古风,清溪作寱语，湛然大笑之。仅能知大用，尚未识天机。贪随言语转，错认二阿师。个中关捩子，卓然绝百非。三学未尝坐，何说非与是。半藏未有言，奚论赞与毁。解语非干舌，能知诚匪智。为报清溪公，无事莫生事。
﻿冬夜弹琴颇有所得乱道拙语三十韵以遗犹子兰,金,耶律楚材,古风,湛然有琴癖，不好凡丝竹。儿时已存心，壮年学愈笃。仓忙兵火际，遗谱不及录。回首二十秋，丝桐高阁束。栖岩有后人，万里来相逐。能继箕裘业，待予为季叔。今冬六十日，对弹五十曲。五旬记新声，十朝温已熟。高山壮意气，秋水清心目。阳春撼琼玖，白雪碎瑶玉。洛浦太含悲，楚妃叹如哭。离骚泣鬼神，止息振林木。秋思尽雅兴，三乐歌清福。自馀不暇数，渴心今已沃。昔我师弭君，平淡声不促。如奏清庙乐，威仪自穆穆。今观栖岩意，节奏变神速。虽繁而不乱，欲断还能续。吟猱从简易，轻重分起伏。一闻栖岩声，不觉倾心服。彼此成一家，春兰与秋菊。我今会为一，沧海涵百谷。稍疾意不急，似迟声不局。二子终身学，今日皆归仆。我本嗜疏懒，富贵如桎梏。幸遇万松师，一悟消三毒。早晚挂冠去，闾山结茅屋。蔬笋粗充庖，粝饭炊脱粟。有我春雷子，岂惮食无肉。旦夕饱纯音，便是平生足。
﻿弹广陵散终日而成因赋诗五十韵,金,耶律楚材,古风,湛然数从军，十稔苦行役。而今近衰老，足疾困卑湿。岁暮懒出门，不欲为无益。穹庐何所有，祗有琴三尺。时复一弦歌，不犹贤博弈。信能禁邪念，閒愁破堆积。凊旦炷幽香，澄心弹止息。薄暮已得意，焚膏达中夕。古谱成巨轴，无虑声千百。大意分四节，四十有四拍。品弦欲终调，六弦一时划。初讶似破竹，不止如裂帛。忘身志慷慨，别姊情惨戚。冲冠气何壮，投剑声如掷。呼幽达穹苍，长虹如玉立。将弹怒发篇，寒风自瑟瑟。琼珠落玉器，雹坠渔人笠。别鹤唳苍松，哀猿啼怪柏。数声如怨诉，寒泉古涧涩。几折变轩昂，奔流禹门急。大弦忽一捻，应弦如破的。云烟速变灭，风雷恣呼吸。数作拨剌声，指边轰霹雳。一鼓息万动，再弄鬼神泣。叔夜志豪迈，声名动蛮貊。洪炉煅神剑，自觉乾坤窄。钟会来相过，箕踞方袒裼。一旦谮杀之，始知襟度阨。新声东市绝，孝尼无所获。密传迨王遨，曾为山甫客。近代有张研，妙指莫能及。琴道震汴洛，屡陪光禄席。器之虽有声，鍊此头垂白。中间另起意，沈思至峻迹。节奏似支离，美玉成破璧。为山亏一篑，未精诚可惜。我爱栖岩翁，翻声从旧格。始终成一贯，雅趣超今昔。三引入五序，始作意如翕。纵之果纯如，将终缴而绎。嵇生能作此，史臣书简策。又谓神所授，传自华阳驿。韩皋破是说，以为避晋隙。张崇作谱序，似是未为得。我今通此论，是非自悬隔。商与宫同声，断知臣道逆。权臣侔人主，不啻韩相贼。安得聂政徒，元恶诛君侧。上欲悟天子，下则有所激。惜哉中散意，千古无人识。
﻿吾山吟,金,耶律楚材,古风,吾山吾山予将归。予将归，深溪苍松围茅亭，扃扃柴扉。水边林下，琴书乐矣，水边林下，琴书乐矣，不许市朝知。猿鹤悲，吾山胡不归！
﻿旦日示从同仍简忘忧,金,耶律楚材,古风,昔我驰星轺，驻车归化城。汝方来抠衣，从同训其名。侍予垂十年，百事无一成。律历且及半，琴道犹未精。禅书置一隅，尚未穷一经。大道若沧海，万古长澄清。酌之而不竭，注之而不盈。偃鼠得满腹，亦足饱鲲鲸。又如大圆镜，历劫长圆明。中间无影像，应物不现形。汉、胡递相照，出没能纵横。又如万钧钟，寂然藏雄声。随叩而即应，圆音自锵铿。小击而小响，大撞而大鸣。又如长明烛，积岁长荧荧。分为百千万，光明如日星。惠之而不费，是为无尽灯。日月照天下，不可语瞽盲。雷霆碎山岳，聋者未曾听。枯木元无花，却怨春不平。作偈以劝汝，可以为盘铭。
﻿转灯,金,耶律楚材,古风,安庆作戏灯，惠然来赠我。藏灯藉微明，细火薰其座。乘兹风火力，盘旋如转磨。中有角抵人，挥臂不知祸。团团十万匝，轮回莫能躲。此灯虽戏具，无果大因果。三世尘沙佛，皆如转灯过。三千大千界，成坏亦风火。所以明眼人，重道轻利货。生死比梦寐，荣华等涕唾。长行此观心，人间都看破。多少看灯人，知音无一个。
﻿琴道喻五十韵以勉忘忧进道,金,耶律楚材,古风,昔我学鼓琴，豪气凌青天。轻笑此小技，何必师成连。宝架翻旧谱，对谱寻冰弦。自弹数十弄，以为无差肩。有客来劝予，因举庄生篇。时君方诵书，轮扁居其前。释椎而入请，何故读残编。上古已久矣，不得见圣贤。遗书糟粕馀，与道云泥悬。臣年七十秋，双鬓如垂绵。斲轮固小巧，巧性非方圆。心手两相应，不能语子焉。是知圣人道，安得形言诠。至今千载间，此论不可迁。琴书纸上语，妙趣焉能传？不学妄穿凿，是为谁之愆。今方谒弭君，服膺乃拳拳。相对授指诀，初请歌水仙。吟猱不踰矩，节奏能平平。起伏与神会，态状如云烟。朝夕从之游，琴事得大全。小艺尚如此，大道宁不然。当年嗜佛书，经论穷疏笺。公案助谈柄，卖弄猾头禅。一遇万松师，驽骀蒙策鞭。委身事洒扫，抠衣且三年。圆教摄万法，始觉担板偏。回视平昔学，尚未及埃涓。渐能入堂奥，稍稍穷高坚。疑团一旦碎，桶底七八穿。洪炉片雪飞，石上栽白莲。佛祖立下风，俯视威音先。忘忧西域时，师我求真筌。经今十五春，进退犹迁延。望涯自退缩，甘心嗟无缘。将求无价宝，未肯酬一钱。未启半篑土，欲酌九仞泉。美玉付良工，良工得雕镌。良金不受冶，徒费炉韝煽。闻君近好琴，停烛夜不眠。弹之未期月，曲调能相联。君初未弹时，曾不知勾蠲。学道亦如此，惟患无精专。谁无摩尼珠，谁无般若船。立志勿犹豫，叩参宜勉旃。他时大彻悟，沛然如决川。毛端吞巨海，芥子含大千。瞬息一世过，生死相萦缠。此生不得觉，旷劫徒悲煎。吾言真药石，疗子沈疴痊。
﻿勉景贤,金,耶律楚材,古风,既慕东坡才，当如东坡志。君才如东坡，其志未相似。诗似东坡诗，字如东坡字。胡不学东坡，且学长不死。
﻿赠高善长一百韵,金,耶律楚材,古风,君本辽阳人，家居华表傍。随任来燕然，卜筑金台坊。幼蒙父兄训，读书登上庠。大义治三传，左氏为纪纲。诗书究微理，易道宗京房。吏学亦精妙，议论如馨香。行道有馀力，下笔能诗章。典雅继李杜，浮华笑陈梁。当年辟科举，郡国求圭璋。御围屡不捷，在前饶秕糠。先生乃医隐，退身慕羲皇。难素透玄旨，针砭能起僵。可并华扁迹，可联和缓芳。门生皆良医，西海高名扬。昔我知君名，方且王事忙。兵尘隔东西，忽成参与商。君初涉洛瀍，我已达燉煌。瀚海浪奔激，金山路徬徨。西游几万里，两鬓今苍苍。西方好风土，大率无蚕桑。家家植木绵，是为垄种羊。年年旱作魃，未识舞�鴹。决水溉田圃，无岁无丰穰。远近无饥人，四野栖馀粮。是以农民家，处处皆池塘。飞泉绕曲水，亦可斟流觞。早春而晚秋，河中类馀杭。濯足或濯缨，肥水如沧浪。杂花间侧柏，园林如绣妆。烂醉蒲萄酒，渴饮石榴浆。随分有弦管，巷陌杂优倡。佳人多碧髯，皎皎白衣裳。市井安丘坟，畎亩连城隍。货钱无孔郭，卖饭称斤量。甘瓜如马首，大者狐可藏。采杏兼食核，餐瓜悉去瓤。西瓜大如鼎，半枚已满筐。芭榄贱如枣，可爱白沙糖。人生为口腹，何必思吾乡。一住十馀年，物我皆相忘。神祖上仙去，圣主登明堂。驲骑徵我归，忝位居岩廊。河表寒旧盟，鄜秦成战场。翠华乃南渡，鸾驭声锵锵。六军临孟津，偏师出太行。间路入斜谷，南鄙侵寿唐。犄角皆受敌，应战实未遑。一旦汴梁破，何足倚金汤。下诏求名医，先生隐药囊。驰轺来北阙，失措空仓惶。我于群鸡中，忽见孤凤凰。下马执君手，涕泪其如滂。我叹白头翁，君亦嗟髯郎。停灯话旧事，谈笑吐肺肠。酬酢觅佳句，沈思搜微茫。湛然访医药，预备庸何妨。高君略启口，确论闻未尝：「医术与治道，二者元一方。武事类药石，文事如膏粱。膏粱日日用，药石藏巾箱。一朝有急病，药石施锋铓。病愈速藏药，膏粱复如常。缓急寇难作，大剑须长枪。寇止兵弗戢，自焚必不长。发表勿攻里，治内无外伤。朝廷有内乱，安可摇边疆。疆场或警急，中变决自戕。阴病阳脉生，阳症阴脉亡。暴法譬之阴，仁政喻之阳。太平虽日久，恣暴降百殃。大乱遍天下，行仁降百祥。一君必二臣，佐使仍参详。不殊世间事，烝民无二王。国老似甘草，良将比大黄。一缓辅一急，一柔济一刚。病来不速治，安居养豺狼。疾作傥无药，遇水泛舟航。病固有寒热，药性分温凉。疗热用连糵，理寒宜桂姜。君子与小人，礼刑令相当。虚者补其嬴，实者泻其强。扶衰食枸杞，破血服槟榔。抑高举其下，天道犹弓张。损馀补不足，贫富无低昂。寒多成冷痼，热盛为疮疡。政猛民伤残，政慢贼猖狂。保生必求源，胃府为太仓。四时胃为主，端居镇中央。朝廷天下本，本固邦家昌。实实而虚虚，其谋元不臧。五行不偏胜，所以寿而康。太宗平府兵，是致威要荒。未病宜预治，未乱宜预防。贼臣弑君父，祸难生萧墙。辨之由不早，即渐成坚霜。心腹尚难治，况复及膏肓」。湛然闻此语，不觉兴胡床。谢君赠诲言，苦口如药良。问一而得二，和璧并夜光。走笔书新诗，一笑呈龙冈。
﻿再赓仲祥韵寄之,金,耶律楚材,古风,能谈仁义兵，经传宗素臣。字画类闲闲，句法如之纯。淡然与世疏，渭水独垂纶。蒿莱塞庭除，尘土沾衣绅。归我夫子门，三月无违仁。后生来从学，善诱能循循。颜巷不改乐，范甑长生尘。仰不愧于天，俯不怍于人。进德方乾乾，慎行而修身。旅食秦晋间，骑驴三十春。珠玉炙人口，丽藻嘉彬彬。今年又绝粮，生涯如在陈。歌咏犹不辍，真为葛天民。新诗过子卿，离骚齐灵均。亡机天壤间，举措皆天真。濯足沧浪中，鸥鹭来相亲。胸中万卷书，下笔端如神。素负经济才，人品伊皋伦。桂林祇一枝，亦何惭郗诜。
﻿为子铸作诗三十韵,金,耶律楚材,古风,皇祖辽太祖，奕世功德积。弯弓三百钧，天威威万国。一旦义旗举，中原如捲席。东鄙收句丽，西南穷九译。古器获轩鼎，神宝得和璧。南陬称子孙，皇业几三百。赫赫东丹王，让位如夷伯。藏书万卷堂，丹青成画癖。四世皆太师，名德超今昔。我祖建四节，功勋冠黄閤。先考文献公，弱冠已卓立。学业饱典坟，创作乙未历。入仕三十年，庙堂为柱石。重义而疏财，后世遗清白。我受先人体，兢兢常业业。十三学诗书，二十应制策。禅理穷毕竟，方年二十七。万里渡流沙，十霜泊西域。自愧无才术，忝位人臣极。未能扶颠危，虚名徒伴食。汝方志学年，寸阴真可惜。孜孜进仁义，不可为无益。经史宜勉旃，慎毋耽博弈。深思识言行，每戒迷声色。德业时乾乾，自强当不息。幼岁侍皇储，且作春宫客。一旦冲青天，翱翔腾六翮。儒术勿疏废，祖道宜薰炙。汝父不足学，汝祖真宜式。酌酒寿汝年，五福自天锡。
﻿万寿寺创建厨室上梁文 其一 ,金,耶律楚材,古风,抛梁东，香积移来不犯功。却笑维摩无手段，但将盂饭到尘中。
﻿万寿寺创建厨室上梁文 其二 ,金,耶律楚材,古风,抛梁南，底个因缘最好参。试问助缘多少众，前三三与后三三。
﻿万寿寺创建厨室上梁文 其三 ,金,耶律楚材,古风,抛梁西，巧匠骑驴倒上梯。四面无门何用锁，十方没壁不须泥。
﻿万寿寺创建厨室上梁文 其四 ,金,耶律楚材,古风,抛梁北，柱石宛有擎天力。欲模此样向诸方，�杀僧繇描不得。
﻿万寿寺创建厨室上梁文 其五 ,金,耶律楚材,古风,抛梁上，手不伤材真大匠。虚堂穷劫镇丛林，借与儿孙为榜样。
﻿万寿寺创建厨室上梁文 其六 ,金,耶律楚材,古风,抛梁下，聊倩般输成大厦。朝朝香饭供诸佛，承事悉无空过者。
﻿和林城建行宫上梁文 其一 ,金,耶律楚材,古风,抛梁东，万里山川一望中。灵沼灵台未为比，宸宫不日已成功。
﻿和林城建行宫上梁文 其二 ,金,耶律楚材,古风,抛梁南，一带南山挹翠岚。创筑和林建宫室，酂侯功业冠曹参。
﻿和林城建行宫上梁文 其三 ,金,耶律楚材,古风,抛梁西，碧海寒涛雪拍堤。臣庶称觞来上寿，嵩呼拜舞一声齐。
﻿和林城建行宫上梁文 其四 ,金,耶律楚材,古风,抛梁北，圣主守成能润色。明堂壮丽镇龙沙，万世巍巍威万国。
﻿和林城建行宫上梁文 其五 ,金,耶律楚材,古风,抛梁上，栋宇施功遵大壮。鸣鞘声散翠华来，五云深处瞻天仗。
﻿和林城建行宫上梁文 其六 ,金,耶律楚材,古风,抛梁下，柱石相资成大厦。君臣钟鼓乐清时，喜见山阳归战马。
﻿云汉远寄新诗四十韵因和而谢之,金,耶律楚材,古风,兑爻符太一，天相忝文昌。泛海难追蠡，封留欲学良。秽形伴珠玉，朽木厕松樟。直节心虽赤，衰年鬓已苍。伴食居相府，无德报君王。草甲濡春雨，葵心倾太阳。大权归禁阙，成算出岩廊。自北王师发，平南上策长。皇朝将革命，亡国自颓纲。汉水偏师渡，长河一苇航。股肱无敢惰，元首载歌康。号令传诸域，英雄守四方。大勋虽已集，遗命未尝忘。万国来驰币，诸侯敬奉璋。兆民涵舜德，百郡仰天光。大有威如吉，重乾体自强。硕贤起编户，良将出戎行。太庙陈笾豆，明堂服冕裳。宋朝微寖灭，皇嫡久成戕。政乱人思变，君愚自底亡。右师潜入剑，元子直临襄。杀气侵南斗，长庚壮玉堂。弓犹藏宝玉，剑未识干将。皇业超千古，天威耸八荒。元戎施虎略，勇士展鹰扬。武继元封迹，文联贞观芳。宫庭敢谏鼓，帷幄上书囊。伫待卿云见，行观丹凤翔。武文能迭用，威德足相当。多士思登用，遗贤肯退藏。诗书搜鸟篆，功业抑龙骧。国用恒无缺，民财苦不伤。八音歌颂雅，百戏屏优倡。圣泽传朝露，明刑肃暮霜。永垂尘劫祚，一混九州疆。重任司钧石，微才匪栋梁。思归心似醉，感愧泪如滂。严子终辞汉，黄公合隐商。穷通真有数，忧乐实难量。虽受千钟禄，何如归故乡。乙未闰月上旬日，玉泉书。
﻿德新先生惠然见寄佳制二十韵和而谢之,金,耶律楚材,古风,当年职都水，曾不入其门。德重文章杰，年高道义尊。虽闻传国士，恨不识王孙。韵语如苏武，离骚类屈原。烟霞供好句，江海入雄吞。意气轻三杰，才名冠八元。著述归至赜，议论探深源。藉藉名虽重，区区席不温。家贫谒鲁肃，国难避王敦。北鄙来云内，西边退吐蕃。勉将严韵继，不得细论文。远害虽君智，全身亦圣恩。大才宜应诏，豪气傲司阍。学识光先哲，风流遗后昆。莫寻三岛客，好谒万松轩。六度真光发，三毒妄影奔。素丝忘染习，古镜去尘昏。炉上飞寒雪，胸中洗热烦。到家浑不识，得象固忘言。心月孤圆处，澄澄泯六根。乙未闰月上休日，玉泉书。
﻿子铸生朝润之以诗为寿予因继其韵以遗之,金,耶律楚材,古风,岩松傲岁寒，枝干腾千尺。男儿若稽古，功名垂竹帛。我祖东丹王，施仁能善积。我考文献公，清白遗四壁。盛名流万世，馨香光赫赫。余生叹不辰，西域十年客。贫困志不渝，未肯忘平昔。昔日出燕然，辰当摄提格。鹑尾得凤毛，续后予无责。汝知学不学，何啻云泥隔。为山亏一篑，龙门空点额。远袭周孔风，近追颜孟迹。优游礼乐方，造次仁义宅。继夜诵诗书，废时毋博弈。勤惰分龙猪，三十成骨骼。孜孜寝食废，安可忘朝夕。行身谨而信，于礼顺而摭。祥麟具五蹄，溟鹏全六翮。为人备五常，奚忧仕与谪。成功不自满，始知谦受益。慎毋忘此诗，吾言真药石。
﻿鹧鸪天 题七真洞,金,耶律楚材,词,花草倾颓事已迁。浩歌遥望意茫然。江山王气空千劫，桃李春风又一年。横翠嶂，架寒烟。野花平碧怨啼鹃。不知何限人间梦，并触沉思到酒边。
﻿示从智,金,耶律楚材,四言诗,知人者明，自知者智。仁人一言，溥哉其利。
﻿诚之索偈,金,耶律楚材,偈颂,诚之久侍万松师，何事十年下手迟。劫火光中须退步，青春宁有再来时。
﻿遗侄淑卿香方偈,金,耶律楚材,偈颂,我有一香香，秘之不敢说。心生种种法生，心灭种种法灭。退身一念未生前，此是真香太奇绝。邪神恶鬼永沈踪，外道天魔皆胸裂。
﻿万松老人真赞,金,耶律楚材,赞,每恨恒山，不逢圭老。四众同缘，万松亲到。
﻿自赞二首 其一 ,金,耶律楚材,赞,别来十年五岁，依旧一模一样。髭髯垂到腰间，眉毛俨然眼上。龟毛锥子画虚空，写破湛然闲伎俩。
﻿自赞二首 其二 ,金,耶律楚材,赞,有发禅僧，无名居士。人道甚似，我道便是。尘尘劫劫露全身，纸上毫端何处避。
﻿自赞,金,耶律楚材,赞,美髯中书，白衣居士。从他抹粉施朱，一任安名立字。手中玉麈震雷音，说尽人间无限事。
﻿和高子初梅,金,范墀,七言律诗,春风也自惜流光，只放寒梅一树芳。玉粉更妆前夜雪，口脂犹注昔年香。江湖昨梦谁同记，诗酒风流岂易忘。东阁何郎未全老，花枝休笑鬓丝长。
﻿赠韶山退堂聪和尚,金,范中,七言绝句,郎当舞袖少年场，线索机关似郭郎。今日棚前閒袖手，却从鼓笛看人忙。
﻿吊王若虚,金,金全,七言律诗,才名滚滚满皇州，不羡生封万户侯。凤沼数番承上语，玉堂终日近天游。泰山已坠将何仰，梁木新摧叹不休。几度追思犹未已，西风吹草一天秋。
﻿寒食,金,侯册,七言绝句,交游零落叶辞柯，岁月峥嵘马注坡。燕子不来寒食过，满城风雨落红多。
﻿昨朝,金,侯册,七言绝句,昨朝已作春归辞，今日还成送客诗。客子春光俱不见，落花寂寂闭门时。
﻿楚宫,金,侯册,七言绝句,离宫楼阁与天通，暮雨朝云入梦中。回首旧时歌舞地，女萝山鬼泣秋风。
﻿醉中,金,侯册,古风,烂醉归来驴失脚，破靴指天冠倒卓。起来白眼望青天，狂气峥嵘无处著。陶潜止酒意有在，餔糟醊醨良未害。君看谢奕对桓温，得失老兵何足怪。螟蛉蜾蠃待二豪，饮中宁有山家涛。平明径访陈惊坐，相对春风把蟹螯。
﻿学古体,金,侯册,古风,桐风吹月乌啼井，蟾波湿露沉云影。素丝牵玉转泉华，美人睡觉燕支冷。银钩挂帘北窗晓，翠鬟临镜双鸾小。黄衫少年望不来，寂寂庭阶满春草。
﻿一叶舟,金,侯善渊,古风,颠倒一阳初起。万化混元同体。光灿射瑶宫。满堂红。了正圆明开启。上下贯穿无底。天地悉空皆空。太玄中。
﻿归来曲,金,侯善渊,古风,长生道，日用在虚无。一气初分明动静，三才应化见沈浮。玉兔趁灵乌。轰宇宙，一撞出昏衢。光射三山白虎额，焰飞两道赤龙须。照见夜明珠。
﻿归来曲,金,侯善渊,古风,修真理，何在斗禅机。广念葛藤空厮□，多参功案总虚脾。争似悟无为。开道眼，一性出昏迷。竹密不妨流水过，山高难碍白云飞。升上紫霄微。
﻿归来曲,金,侯善渊,古风,虚无道，元气自相和。玄览涤除贤士少，合尘背觉俗徒多。终日谩蹉跎。开法眼，一性贯娑婆。莹净净如秋月冷，冰清清似泛琼波。浇溉润灵柯。
﻿归来曲,金,侯善渊,古风,修行事，割爱断攀缘。身净心清明道眼，内持无漏气神全。真汞炼真铅。安炉鼎，进火任烹煎。款款捞来捶作片，团团结就宝珠圆。身外化飞仙。
﻿归来曲,金,侯善渊,古风,真常道，日用遍三千。大则包罗天地外，小周沙芥亦如然。物物尽通玄。威神力，混里任循环。撞破虚空七八片，明珠滚出海鳌边。光接焰魔天。
﻿归来曲,金,侯善渊,古风,忘俗念，万类悉皆空。欹枕宵眠游梦断，半窗明月一帘风。迤逦觉朦胧。披衣坐，照见本来容。静室生白冲浩气，虚堂祥瑞现神功。光射玉壶中。
﻿玉笼璁,金,侯善渊,古风,守清净，凭志恳，绝尽荒淫。持内境，月透双林。玉童戏，遥指处，碧潭波心。捞摝取起，水中金。灵宝灿，慧灯明，神光相任。对面有，没人推寻。君还省，明了了，灾祸不侵。龙虎伏，鬼神钦。
﻿玩华胥,金,侯善渊,古风,古岸蟠桃初绽。新月素光交灿。尘世几人窥，我留心高盼。长叹。长叹。回首远游仙梵。
﻿玩华胥,金,侯善渊,古风,冒啸古风溪月。晃耀太虚澄彻。美盼清圆，不见又还重缺。光接。光接。玉桂寒林冰洁。
﻿转调采桂枝,金,侯善渊,古风,分明相外归宗祖，道眼俱全。出入绵绵。升降浮沉任往还。最幽玄。日精月髓安炉内，一气烹煎。丹就凝然。皎皎光明滚上天。化飞仙。
﻿添字采桑子,金,侯善渊,古风,利名丛里抽身早，劝汝回心。绝尽荒淫。动有群魔当下擒。莫教侵。九虫斩尽三尸灭，与道相任。谁是知音。清夜无尘月上岑。望骞林。
﻿黄婴儿,金,侯善渊,古风,呆老呆老。幻梦惑迷，一生颠倒。甚每日皱着眉儿，把身心作恼。劝汝回头归大道。搜玄微幽奥。炼丹光混入中元，现玉辰容貌。
﻿棹棹楫,金,侯善渊,古风,玄溟精心从初末。罔象恢恢司善恶。暗察无私非失过。真与假，会尽都小可。存亡得失由人作。但向玄门无令错。退隐林泉谁与个。俗情无，青山绿水我。
﻿棹棹楫,金,侯善渊,古风,锐出玄精终宵末。阳焰瑛华祛妖恶。宝梵晶空通照过。丹风秀，万灵无不可。自然妙用无为作。结角罗纹勿差错。朋俦那里全无个。说与呵。清风明月我。
﻿一叶舟,金,侯善渊,词,海底凝珠鲜洁。天上莹然清绝。中道太虚宽。滚神丹。光胜一轮秋月。照鉴本无圆缺。清爽逼人寒。透琅玕。
﻿一叶舟,金,侯善渊,词,大道孤然独立。善用本元辙迹。寰海好云游。玩清秋。月色扶空澄瑞，微现桂红轻翠。嘉景最奇幽。赛瀛洲。
﻿一叶舟,金,侯善渊,词,照海凝珠光灿。贵贱不分弹雀。可惜本来珍。污泥津。认取勿令差错。莹净免繁萦缚。决正出嚣尘。玩长春。
﻿一叶舟,金,侯善渊,词,不觉形躯衰老。受尽许多萦恼。谁肯死前休。苦贪求。识破修行早早。认取自家珍宝。珍宝价无酬。永存留。
﻿一叶舟,金,侯善渊,词,大道本无一物。遍纳十方充塞。无外亦无心。不容针。要见阐开清目。认得本元虚谷。非浅亦非深。满壶金。
﻿一叶舟,金,侯善渊,词,道契希夷恍惚，辩正其中有物。物物自然通。尽包容。月白风清满目。宝篆玲珑馥郁。寥落遍精空。有无中。
﻿一叶舟,金,侯善渊,词,摆脱尘情冤业。此是利名休歇。清净谨威仪。宴瑶池。水静澄澄冰洁。显焕碧潭秋月。月里悟丹枝。性光辉。
﻿一叶舟,金,侯善渊,词,顶笠披莎归去。渐入芦花深处。绿岸缆渔舟。钓纶收。轻泛壶中一味。野鹤孤云相济。横管韵清幽。乐无愁。
﻿一叶舟,金,侯善渊,词,万象冲开寥廓。元气混然虚托。海月晏晶金。照天心。睫外威神辉豁。冰体雪肌绰约。稳稳过琼琳。上瑶岑。
﻿一叶舟,金,侯善渊,词,运动一阳初出。照破太空微密。万象总潜形。炫然明。凝化鼎中灵质。丹就刹那功毕。仙子上云英。玩蓬瀛。
﻿一剪梅,金,侯善渊,词,出俗轻枝翠嫩长。不比松筠，独耐风霜。岁寒心以表嘉祥。小蕾初生，压尽群芳。勿遣娉婷越粉墙。尽任桓伊，品弄何妨。天然姿秀坼□黄。绝艳清奇，一剪梅香。
﻿一剪梅,金,侯善渊,词,一个尘劳一个忙。一自别离，一得真常。一天精秀一天凉。一点清光。一带凝阳。一气相交一气张。一结神丹，一命延长。一灵透入一云房。一对金童，一引仙乡。
﻿上平西,金,侯善渊,词,启玄精，明真气，洞元中。间日魂月魄相融。内分三色，混然一体若芙蓉。玉辰圆鉴，瑞云浮、光射瑶宫。散阴氛，凝纯粹，归神化，运灵空。象悬明，灿耀玲珑。中天游奕，郁罗霄景玉音清。绛节霓旌，捧琼舆、宝梵仙风。
﻿小重山,金,侯善渊,词,阴阳颠倒一声雷。忽然惊睡觉，梦中回。迷云拂尽慧光开。随风去，抱个日头来。温养结仙胎。空中明显现，越灵台。四维上下看蓬莱。堪归玉洞作仙才。
﻿长相思,金,侯善渊,词,恣遨游。玩清秋。掩映曹溪细水流。琼花两岸秋。满浮沤。饮忘愁。日落星稀月上楼。沉沉醉玉洲。
﻿长相思,金,侯善渊,词,道无边。性光圆。认得龟蛇两下缠。阴阳合地天。汞和铅。气神全。光迸流霞耀晃然。方知玄又玄。
﻿长相思,金,侯善渊,词,秘精精。满盈盈。密扣金关逆上行。玄珠颗颗倾。内灵灵。外明明。内外相交一点星。飞腾上玉瑛。
﻿长相思,金,侯善渊,词,道心宁。慧灯明。玩宝童儿启道经。清如佩玉声。湛然澄。焕然凝。燕静华池吞玉瑛。还纯体自贞。
﻿捣练子,金,侯善渊,词,真藏假，假藏真。释然独体绝疏亲。混元中，无我人。神通道，道通神。澄澄虚璧若冰轮。辗天河，出六尘。
﻿捣练子,金,侯善渊,词,修行事，谨推寻。无生无灭道相任。易晴空，识本心。明动静，定浮沉。玉婴常守满壶金。彩霞辉，散宝岑。
﻿长相思,金,侯善渊,词,内安宁。外端停。内外无居一览平。头头物物惺。气清清。慧灵灵。光鉴寒辉入宝瓶。翛然化玉瑛。
﻿长相思,金,侯善渊,词,灭凡情。启真诚。退隐要泉云水行。岚光满目横。焕然澄。洞然清。形释心凝道自明。升玄耀玉京。
﻿捣练子,金,侯善渊,词,明宗祖，悟真禅。灵光一点出先天。易苍丹，□素玄。澄瑞秀，满山川。霜天风息自凝然。散琼花，宝桂圆。
﻿长相思,金,侯善渊,词,勿行功。免劳神。清静无为认本真。和光不染尘。外其身。自然人。闲向天边玩日轮。云游玉洞春。
﻿捣练子,金,侯善渊,词,眉底眼，眼中精。精光辉辉好惺惺。现圆通，物外明。朝上帝，绕天庭。月华峰畔玩云英。会金童，现玉清。
﻿长相思,金,侯善渊,词,看清音。见浮沉。法眼星眸运古今。红莲两间侵。火珠林。水真金。不比他方去远寻。承当认本心。
﻿长相思,金,侯善渊,词,山连水，水连山。水秀山明景物间。云霞一味闲。晓风残。夜更阑。月上梅梢影覆坛。仙音佩玉寒。
﻿长相思,金,侯善渊,词,妙中玄。汞和铅。进火功夫鼎沸煎。灵砂颗颗圆。内功全。外登仙。神水渊流逆上天。轻乘一叶莲。
﻿捣练子,金,侯善渊,词,这头起，那头行。面门出入任纵横。现天光，一点星。真实相，本无形。无形之体自然明。现寥阳，入大成。
﻿长相思,金,侯善渊,词,素天晴。散华瑛。薄淡灵烟满地横。寒光爽气清。宝精凝。玉辰澄。两曜交光灿日明。琅玕点岁星。
﻿长相思,金,侯善渊,词,慧刀呈。斩三彭。处正贞廉绝爱情。恬然守素瑛。眼明明。道盈盈。碧海繁丹华现玉清。澄澄一点星。
﻿长相思,金,侯善渊,词,默然澄。湛然清。昼夜三光性自盈。头头物外明。道无形。育神灵。透海穿山混杳冥。真人出世程。
﻿长相思,金,侯善渊,词,既为人。勿因循。百岁光阴有几能。虚劳染世尘。好修真。养元神。两耀交光碾玉轮。阴精一点纯。
﻿长相思,金,侯善渊,词,月华池。浴灵龟。口吐祥云化玉霓。神光耀紫微。昱朱衣，蔽冰肌。绰约随风天外飞。琳宫自有期。
﻿长相思,金,侯善渊,词,聚玄霜。浸琼浆。二物调和火里藏。烹煎满鼎香。味非常。色精光。咽罢还纯透体凉。醺醺现玉皇。
﻿长相思,金,侯善渊,词,出家人。要求真。遍计长空绝点尘。明知虚谷神。日为邻。月为亲。天地之中转法身。方知物外人。
﻿长相思,金,侯善渊,词,虎龙调。坎离交。神水涓涓注玉瓢。云涛雪浪漂。宝池浇。溉灵苗。初绽琼梅翠嫩摇。芳菲物外飘。
﻿捣练子,金,侯善渊,词,休论道，莫参禅。无为清净好因缘。悟玄之，玄又玄。修正觉，夺仙权。威眸阐奕玩丹天。五灵飞，易羽仙。
﻿长相思,金,侯善渊,词,谨修持。悟无为。惟愿心聪世不迷。明知天地机。宝霞辉。灿精微。紫府青都自有期。瑶宫现圣仪。
﻿长相思,金,侯善渊,词,道平夷。性依稀。水火相交坎与离。阴阳自有期。用华池。浴琅肌。莹魄儿童天外飞。灵光耀紫微。
﻿南乡子,金,侯善渊,词,独坐看黄庭。始觉身心内外明。莹静不交尘事恼，心澄。固养灵源彻底清。轻泛雪花烹。寰宇空浮瑞气生。云绽霜天明月照，相迎。一颗灵砂逆上行。
﻿南乡子,金,侯善渊,词,潇洒古音庭。独坐榰颐看道经。玄览涤除尘事冗，安宁。一洗机心耳目醒。恬淡冷清清。一炷名香满院馨。门外不知谁到此，珰玎。风顺微闻玉佩声。
﻿南乡子,金,侯善渊,词,咄这丑形骸。臭秽蛆虫塞满怀。地水火风虚积聚，沉埋。类我平生惹祸灾。欲免死生催。莫执凡躯作圣胎。保炼琅膏凝结处，成胚。沐浴婴儿坐宝台。
﻿南乡子,金,侯善渊,词,大道本无为。内外恬然处妙机。寂静清虚真有味，扬眉。冷淡灵光处处辉。绰约好容仪。坐卧行居左右随。翼御中天成玉象，无疑。位列南宫现紫微。
﻿南乡子,金,侯善渊,词,祖道密相传。得兔亡蹄守自然。眼界宽舒明太易，纯乾。日灿精华物自鲜。恍惚遍三千。预觉陵溪任变迁。海底浪翻龙出水，冲玄。迸彩神光上九天。
﻿南乡子,金,侯善渊,词,易遘自然轩。轩外清华混物鲜。秀岭连云飞宇角，灵泉。柳岸烟波接远川。德士隐幽玄。玄览涤除物自捐。内适虚坛真有趣，龙涎。宝篆轻浮弄素弦。
﻿南乡子,金,侯善渊,词,祖道暗相传。始信宗风合自然。动静有无宾主穆，坤乾。上下周流日月鲜。光奕满三千。透骨灵华永不迁。空里结成真玉象，升天。宝易童儿执素玄。
﻿四犯令,金,侯善渊,词,假里寻真真本别。慧照寥天彻。莹日晶空灵光摄。印碧落，凝翠色。达此心开通妙诀。物我俱休歇。无了了时离生灭。应别有，长天月。
﻿四犯令,金,侯善渊,词,一点皎然冰玉洁。浩劫无生灭。跨古腾今无暂歇。遍极目，真空摄。此法方知通妙诀。玄理人难别。两路曹溪分关节。映水照，天空月。
﻿如梦令,金,侯善渊,词,故友全无一信。独坐古岩谁问。回首返江乡，散瑞漂萍相近。愁恨。愁恨。一叶风帆轻送。
﻿如梦令,金,侯善渊,词,慷慨男儿洁列。除此一无分别。孤月镇长圆，混入碧潭澄彻。凝结。凝结。清胜玉壶冰雪。
﻿如梦令,金,侯善渊,词,愁以碧溪南岸。流水落花无限。回首带晴烟，道侣看看不见。长叹。长叹。一叶风舟轻泛。
﻿如梦令,金,侯善渊,词,地水火风四大。为你百端为害。逐便各别离，遣我法身轻快。自在。自在。摄化超灵三界。
﻿江月晃重山,金,侯善渊,词,斗柄指回一性，璇玑斡转双关。滔天洪浪雪华翻。中秋夜，江月晃重山。独步上星坛。剑光横宇角，逼人寒。五灵仙子抱青鸾。飞入华胥阆苑。
﻿江城子,金,侯善渊,词,丹华虚托假形骸。久沈埋。惹非灾。冗冗蜉蝣，都被死生催。顿觉悟知亡彼我，任空色，眼中来。海底金乌初出现，碧天开。绝纤埃。密布天光，光奕面前回。交灿瑞童颜胜玉，似雪映。一枝梅。
﻿红窗迥,金,侯善渊,词,弃凡情，归真理。击双关、玄门高启。吐神光、射透帘帏，现灵阳休体。金乌精，玉兔髓。晃乾坤、清华光炜。红窗迥，炳耀圆明，照逢壶彻底。
﻿行香子,金,侯善渊,词,天地玄黄。率化无疆。太虚高、日月飞扬。龙磨星斗，凤炽玄网。见海神潮，江神会，谷神张。焕焕煌煌。照耀十方。混三宫、一派流阳。不离日用，目下承当。渐返真空，归真正，得真常。
﻿西江月,金,侯善渊,词,寂静茅庵潇洒，危峰密锁烟霞。朝阳轩外一枝斜。待客清茶淡话。默坐翛然净洁，不占半点尘沙。冰台心似白莲花。长在西江月下。
﻿西江月,金,侯善渊,词,尽被家缘担阁，都因业障兰遮。离微孰举正兼邪。背了灵尝道话。云绽家家儿月。时来处处开花。睛童深入翠烟霞。引至长春不夜。
﻿西江月,金,侯善渊,词,不在瞻星礼月，何须诵戒看经。今朝与汝付叮咛。生死须凭性命。道启遍知无上，神通法界圆明。不劳作用自功成。志在无为清净。
﻿西江月,金,侯善渊,词,割断铜绳铁网，敲开玉锁金枷。波涛苦海遇灵槎。游奕无阴村下。不在忘标指月，何须折桂拈花。太虚鼎里炼丹砂。结就玄珠无价。
﻿西江月,金,侯善渊,词,浩气结成宝篆，清风吹散云蒙。一轮明月照虚空。好把精神舞弄。撞透玉京天上，冲开金阙门中。元神独坐广寒宫。率领群仙宗奉。
﻿西江月,金,侯善渊,词,顾我有身有患，窥真无作无为。自然斗柄运璇玑。日月周盈天地。点著冰灰雪炭，烧成火枣交梨。一时分付与峨嵋。益我聪明智惠。
﻿西江月,金,侯善渊,词,迷览千经亦少，悟知一字犹多。太虚鼎里炼冲和。养就玄珠万颗。顺理径游宝界，冲玄道上星河。万神聚会透烟萝。一体无分彼我。
﻿西江月,金,侯善渊,词,务本颐生至理，迷源入死之机。亡邪守正更何疑。自有玄玄妙趣。赤子嬉游阆苑，青童笑指瑶池。西江月里折丹枝。保益精神久视。
﻿西江月,金,侯善渊,词,莫恋金银财宝，休窥玉貌花容。百年终是落顽空。背了无生法认。欲识玄元正理，须明太上家风。至神至怪悟无穷。此个逍遥自分。
﻿西江月,金,侯善渊,词,不恋风花雪月，屏除富贵功名。刳心去志黜聪明。洗涤无知之病。破尽人门幻影，方通物外圆成。忘形遗照气神凝。务本乐天知命。
﻿西江月,金,侯善渊,词,杖上一瓢春酝，匣中三尺琅玡。眉间宝鉴镇妖邪。坐守更深半夜。金鼎烧成白雪，玉炉炼就黄芽。丹光潋滟泛琼华。天地氤氲相射。
﻿西江月,金,侯善渊,词,不肯内寻诸己，坚刚外觅多求。傍门小法久淹留。此辈难为拯救。把似守析待兔，争如冒雪骑牛。华胥国里恣遨游。午夜能令返昼。
﻿西江月,金,侯善渊,词,小隐不容沙芥，大通遍满诸方。混然灵廓查无疆。一性执其大象。火里烧成白雪，水中养就红阳。玉婴神变跨鸾凤。飞入西江月上。
﻿西江月,金,侯善渊,词,眉间交枝琥珀，睛分脱质龙涎。鼎中烟袅彻禅天。一颗灵光出现。太上明兹玉象，如来证此金仙。清流异派本同源。悟理方知上善。
﻿西江月,金,侯善渊,词,迷则身沉苦海，悟来月出西江。微风吹动桂花香。惊觉游仙一梦。鹤引鸾随甚处，家童笑指寥阳。玉牌金字号南昌。别是人间天上。
﻿阮郎归 厌世忆朝元,金,侯善渊,词,云收雾敛天风洁。显出玲珑月。形释心凝澄彻。亘古无圆缺。千潭现，寒光摄。洞济溟阳哲。仙丹炼就真欢悦。异日朝金阙。
﻿声声慢,金,侯善渊,词,刚强柔弱，善恶分明，天地报应不同。滥浊荣家，贞烈志德长贫。清净无为妙道，被愚徒、返谤邪门。怎理会，见修真上士，有若雠人。高道猜为贼盗，把凶顽小辈，却做贤人。马饰衣襟，具礼晓甚卑尊。大家学些打懂，也胡来、讲甚人偷。抹截了，换云袍簪髻，搭个头巾。
﻿声声慢,金,侯善渊,词,凿开混沌，撞透昆仑。斗柄斡转天轮。曲岸乌蟾，交腾走魄飞魂。汞鼎铅炉赫奕，炼金精、木液朱辰。星光显，散中元一气，万国霞絪。莹静清无尘翳，振山川林苑，万□璘璘。高下无殊，缅平一色精纯。对面料斯孰悟，谩徒劳、背觉合尘。休嗔道，似盲夫摸象，误失天真。
﻿声声慢,金,侯善渊,词,忙郎痴呆，不识人抬。狂图捏怪胡来。执戆无智，空恁乱觅胡猜。口急虚脾厮□，斗无明、驰骋奇乖。强作坏，把他人障闭，自己沉埋。若悟天机指诀，叩玄关一击，宝洞门开。玉姹金婴出入，左右相偎。自然阴阳匹配，向空中、产个仙胎。真人显，越鳌宫日殿，恣意徘徊。
﻿声声慢,金,侯善渊,词,人心刚硬，不肯回头。深沉苦海淹留。酒色财气不舍，甚日方休。闻早寻归出路，乐陶陶、云水闲游。无萦系，也无烦无恼，无喜无愁。渐入清凉活计，抱天真纯粹，一气和柔。配合铅霜，摄化鼎中频收。迤逦金丹，结就后，功成夺起仙俦。堪归去，跨鸾鹤，升入紫府瀛洲。
﻿声声慢,金,侯善渊,词,公邻烟水，我弊嵩峰。天涯杳隔难通。悟理非遥，目前不二清风。宝月孤高洞鉴，印千潭、普照玄洞。无彼我，混华元仙景，一体真空。如此知心志友，更何须贡马，驿路尘红。念某形疲，不须远远相躬。稽首同流勿罪，施宽慈、意莫忡悦。开青眼，用神光体入，不动之宗。
﻿声声慢,金,侯善渊,词,元初一性，甚处安排。虚无恍惚中来。受气成形，父精母血凝胚。迤逦胎完降诞，未成能、长大情乖。自作坏，向途中役役，慢惹尘埃。虚使一生颠倒，昧天然至宝，万古沉埋。若悟生前，通玄鼎裂心开。混日凝阳纯秀，聚五方、霞彩曛回。玉辰显，便忘形遗照，直御瑶台。
﻿声声慢,金,侯善渊,词,贤愚间异，曲直丛林，清浊事急难分。多少无知，开口信意胡荤。鹓□呼为斥鴳，把灵椿、唤作朝菌。便假饶，是随何陆贾，辩正无门。牛缺谩施仁义，想肩吾锁目，自昧天真。摸象盲夫，昼夜晓甚明昏。玉罄权为煮料，把瑚琏、假作齑盆。最苦处，爨瑶琴烹羽，误杀麒麟。
﻿声声慢,金,侯善渊,词,光阴迅速，暑往寒来，俄然又报新年。物换形移，都被暗里催残。谁省人人越旧，改青春、皓发苍颜。虚过了，似落花飞絮，逝水无边。若也回光返照，运灵枢一撞，击碎双关。耀海玄珠，晞煌焰接昆山。宝性因明贯体，换凡躯、养就仙丹。玉辰显，向中天游奕，物外翛然。
﻿声声慢,金,侯善渊,词,心浮易动，熟景难忘。驱驰镇日忙忙。已过中年，有若日暮之光。恰如残灯怕晓，似风飘、败叶凋黄。最苦处，叹星移物换，人被无常。识破寻归出路，向玄门恳切，讨论仙方。付汝亲传，宁心静室消详。拟拭冰台莹彻，现神光、混入灵阳。圆明显得，长生久视，永劫安康。
﻿声声慢,金,侯善渊,词,韶光迅速，似蚁循环。往复不断相连。过了一岁，不觉又早一年。忽然无常限到，向前程、着是推延。修行事，道他人有分，自己无缘。若也回头省悟，弃功名富贵，物外翛然。保养元精，玉炉片雪烹煎。恍惚乾坤莹彻，灿玲珑、日耀辉鲜。三光秀，混一灵真性，送上瑶天。
﻿添声杨柳枝,金,侯善渊,词,内阐规函致本宗。道相通。寂寥常在混元宫。悟真空。上下观之无一物，与谁同。逍遥独坐月明中。伴清风。
﻿添声杨柳枝,金,侯善渊,词,宝性完容上下冲。内推穷。氤氲三色射瑶宫。焰飞空。洞济玉阳澄宝瑞，自和同。谷神翔翥混元中。玩仙风。
﻿添声杨柳枝,金,侯善渊,词,偃息团圞玩宝窥。目无疵。涤除玄览似婴儿。正容仪。欲问今宵何处也，赴仙期。满船空载月明归。上瑶池。
﻿添声杨柳枝,金,侯善渊,词,丱岁飘蓬住远山。水云闲。须知千载厌人间。欲回还。换骨脱胎归旧路，返童颜。步虚升入古仙坛。泛云鸾。
﻿添声杨柳枝,金,侯善渊,词,孰见西明画锦妆。景非常。烟波柳岸映斜阳。水云乡。咫尺家山人不到，好风光。步虚升入碧云房。洞天长。
﻿添声杨柳枝,金,侯善渊,词,鹤性佋佋望远攀。过潼关。秋深雨霁乍衣单。水云寒。争忍昔年名利染，早回还。夕阳村落杏摽间。望家山。
﻿添声杨柳枝,金,侯善渊,词,顿识圆明象易冲。妙无穷。祥烟飞入玉清宫。月临空。物性自然纯古道，与谁同。杨柳枝插宝瓶中。好家风。
﻿沁园春,金,侯善渊,词,太一先天，昊境虚皇，无上至尊。镇玉霄宫殿，群仙聚会，香云罗列，光射殷红。玉兽金麟，白鹤引驾，宝盖琼花散满空。仙娥奏，放真妃窈窕，歌舞仪容。仙音妙唱无穷。尽朝现三清御座中。听洞虚灵宝，升玄至道，开明三要，显现灵能。倦坐披章，回鸾驾凤，五老扶真入绛宫。群仙退，向蓬莱阆苑。合抱纯风。
﻿沁园春,金,侯善渊,词,混沌之中，恍惚存亡，何所运为。自初分天地，三才应化，山川华丽，秀野兰芝。日月鲜明，移神显焕，洞晓阴阳合圣机。通爻象，离龙坎虎，二兽相持。山头雾锁寒溪。震霹雳、峥嵘聒太微。泻银河一派，珠千颗，泛冷波潋滟，光照华池。撮聚还源，收归鼎进，火候烹煎子午时。丹砂就，点形神永固，保命无衰。
﻿沁园春,金,侯善渊,词,启诉芳年，猛悟回头，纵情任真。弃父娘兄嫂，妻男侄女，孤云野鹤，二十馀春。风瑞漂萍，随方安分，一任交人笑我慵。君休怪，厌浮生虚矫，省悟前身。明知相外元神。灿宝净无瑕绝点尘。易四时乘驭，指天为盖，地权为载，日月为轮。辗破星河，冲开牛斗，聚散浮空五色云。通三界，现虚皇圣祖，元始天尊。
﻿沁园春,金,侯善渊,词,金阙琼楼，宝殿香云，朝现玉虚。误参鸾驾凤，霓环佩响，天真谪降，久匿凡躯。顿觉寂然，灵光透体，混合玄元出有无。飞神剑，向龙宫海藏，奈取明珠。流霞显耀从初。万道金光罩鼎炉。炼纯阳丹就，通天透地，乾坤恍惚，升降沉浮。功满朝元，金童玉女，鹤驾香风出洞湖。争魁首，授群仙领袖，永镇瀛都。
﻿沁园春,金,侯善渊,词,处世为人，德重恩深，莫过二亲。始怀胎十月，三年乳哺，回乾就湿，多少辛勤。长大成人，心生五眼，外姓调唆各令门。谁省悟，似鸱枭□□，报应因巡。休休枉恁劳神。更莫忘当初怀哺恩。念灵乌返报，寒猿避箭，诚心孝敬，何况为人。诸事不违，顺承颜色，饮膳寒温时用均。存终始，道光于四海，德插清淳。
﻿沁园春,金,侯善渊,词,世累尘情，镇日昏沉，何时尽期。被利名财色，相牵系，把天真昧却，一向愚痴。好女娇儿，金枷玉杻，锁绊缠绵没改移。憨痴汉，积无边恶业，限到推谁。酆都摄问无词。奈往日愆尤报应随。受刀山剑树，寒冰凛冽，镬汤碓捣，鬼栲残尸。万死千生，难为出路，永堕幽冥无尽时。轮回处，换人身，戴双角尾毛皮。
﻿沁园春,金,侯善渊,词,元始家风，混物先天，体合太微。运九阳丹鼎，龙吟虎啸，云奔电闪，紫雾腾飞。戏弄骊珠，无间飘渺，光迸流霞照坎离。通玄妙，看余家手段，别有神威。自然掌掘天机。动斡运参罗斗柄随。喝龙泉宝剑，光冲碧落，群魔胆颤，百怪倾危。富国安民，清平快乐，无相真人出世期。书旧诏，赴蓬莱阆苑，物外仙归。
﻿沁园春,金,侯善渊,词,善惠谦柔，济苦怜贫，随方就圆。善治家润国，修身养命，深穷造化，庄列齐肩。抱守玄阳，灵源密固，内阐双关育浩然。通玄路，放眉间妙色，光接云烟。冥冥杳杳无边。运日月精华混物鲜。照洞虚豁朗，凝空灿灿，胎星一点，出化先天。遍应诸方，周盈法界，拍塞无瑕道德全。威神力，显平生手段，夺取仙权。
﻿沁园春,金,侯善渊,词,堪叹浮生，甚逐景随情，物物总拘。便拚身弃命，图贪富贵，盈仓满库，毕竟何如。蜗角声名，蝇头利赂，使作狂心一向遇。堪嗟处，似扬糠眯眼，慕萑抛珠。移真埋没荒芜。缀可欲蒙盲道德疏。自背真取妄，生颠倒，向前程路崄，举步差殊。劝汝回头，斩钉截铁，做个坚刚大丈夫。挥神剑，劈恩山粉碎，认取琨峿。
﻿沁园春,金,侯善渊,词,大道玄微，亘古常存，依旧俨然。自心迷不悟，沉沦生死，回头改面，贩骨如山。今日方知，本来模样，弃假还真物外观。离生灭，顿无馀真性，出入泥丸。眉间舞弄金蝉。任飞去飞来透玉环。采日魂月魄，收归鼎运，周天火侯，锻炼成丹。点化形神无衰老，渐返壮还童永注颜。功成日，向彩云深处，稳跨祥鸾。
﻿沁园春,金,侯善渊,词,道德阴符，宝藏灵文，贤圣尽钦。论杳冥恍惚，精微至道，有无升降，动静浮沉。六洞飞玄，三宫妙化，繟匹双关两间侵。明虚谷，大无穷无测，非浅非深。灵光照满清音。混一气方知合古今。奈迷人不晓，多能几会，傍门小法，乱觅胡寻。背觉合尘，朝闻夕改，马劣猿颠难捉擒。休嗔道，恐功无显验，败坏初心。
﻿沁园春,金,侯善渊,词,养浩颐神，离欲澄虚，物外定观。见玉关倾落，霜千点聚，碧岩漂渺，雪降团团。混内豁然，空中有象，天地相交四兽攒。前朱引，后玄随左右，虎绕龙蟠。黄宫捧出神丹。遇此物疵盲法体安。使蛇吞一粒，成龙变翼，鵸鵌达者，立化祥鸾。点铁成金，回骸起死，梼杌逢之返降檀。君知否，上登仙入圣，不足为难。
﻿诉衷情令,金,侯善渊,词,中朝金国圣皇明。有庆贺清平。天元运周甲子，正是好修行。归真静，体真清。气神灵。玄门阐化，太上真风，接引群生。
﻿诉衷情令,金,侯善渊,词,林泉退隐作生涯。寂寞弃繁华。中山翠微仙子，满目泛灵砂。凝素液，混丹霞。坼瑶葩。云涛烟浪，岛外方壶，那里人家。
﻿诉衷情令,金,侯善渊,词,初开江月透双林。隐映素波深。风恬湛然莹净，清夜好知音。白醪酒，自然斟。信时吟。无萦无系，豁畅开怀，一任浮沉。
﻿诉衷情令,金,侯善渊,词,阴阳返复勿令差。守正莫心邪。常进药炉丹鼎，龙虎动三车。收神水，炼精华。结灵砂。水晶宫里，玉兔金鸡，吐秀琼花。
﻿诉衷情令,金,侯善渊,词,古今多少利名人。弃命斗争功。英豪尽归何处，都总落沉空。争如我，洞庭中。遣家童。金觥轻泛，醉卧当轩，一枕清风。
﻿诉衷情令,金,侯善渊,词,玉炉金鼎虎龙蟠。红焰满周天。温凉自然水火，昼夜转烹煎。精郁郁，气绵绵。养胎仙。功成迁转，宝辇香车，捧上瑶天。
﻿诉衷情令,金,侯善渊,词,逍遥无系乐清闲。信步且随缘。人来问归何处，遥指曲江边。杨柳岸，半笼烟。乍晴天。潇潇清夜，悄悄无人，月满空船。
﻿诉衷情令,金,侯善渊,词,众生薄福乐真闻。精进谨持功。修斋坐禅礼念，终久落顽空。真实相，有无中。好家风。玄元宗祖，太始门开，体照圆通。
﻿诉衷情令,金,侯善渊,词,一天秋色翠如描。鸿雁啭声高。山秀水明相照，烟树映溪桥。倾雪浪，泛云涛。拂轻袍。归来沈醉，直到黄昏，月上松梢。
﻿诉衷情令,金,侯善渊,词,爱河深处好抽头。名利系人愁。回首去游江上，烟锁一孤舟。琴一弄，酒三瓯。乐清幽。风邻月伴，醉卧琼林，梦入瀛洲。
﻿诉衷情令,金,侯善渊,词,太虚寥廓杳无涯。元气混中华。回眸斡旋鼎鼐，玉液泛金砂。辉神彩，迸光霞。晃琼葩。云收波渺，海净天空，广漠之家。
﻿诉衷情令,金,侯善渊,词,神仙妙诀古今传。谁会此幽玄。龟蛇自然呼吸，玄牝气绵绵。铅中汞，汞中铅。两俱全。抽添加减，进火功夫，炼就胎仙。
﻿诉衷情令,金,侯善渊,词,一天清秀一溪云。风月近为邻。琴剑酒棋书画，随分乐天真。竹篱映，草堂新，静无尘。朝菌不见，满目琼花，间隔灵椿。
﻿诉衷情令,金,侯善渊,词,英公清列出尘缘。不系利名牵。逍遥任居云水，知命乐天然。穷妙理，悟幽玄。谨修仙。功成归去，引汝朝元。稳步金莲。
﻿连理枝,金,侯善渊,词,挫锐无羞耻。过宠无欢喜。好弱平常，随缘且过，坦然无系。步林泉、深入翠云中，乐清闲一世。欲要离生死。达彼真常理。炼气成神，神超碧落，太虚同体。任天宽地阔永无忧，得长生久视。
﻿使牛子,金,侯善渊,词,精亏魄散游漾。把天真、变成虚妄。逐境性昏沉，苦海忙忙任流浪。前程路险如何向。劝汝等、早修无上。无上遍知明，明照离数焕师旷。
﻿夜行船,金,侯善渊,词,虎绕天罡吞凤尾。火轮转艮山初起。注鼎炎炎，烹煎神水。交泰地精天髓。炼就纯阳丹贯体。换凡躯以别尘世。鹤驾匆匆，相从仙侣，朝现玉清元始。
﻿夜行船,金,侯善渊,词,□雪囊中无俗物。恣疏慵、有谁拘束。不患虚名，无荣无辱。佻佻几人相逐。独坐弦歌卮盈醁。昂簪看、断云相续。池上游龟，洞前行鹤，风月水山松竹。
﻿夜行船,金,侯善渊,词,设誓明言衷肠话。弃般般物情俱舍。心口相违，不分真假。把玄门返成功价。纵意为非难劝化。业深大罪愆无舍。寒夜风刀，鬼神牵惹，相汝怎生不怕。
﻿夜行船,金,侯善渊,词,可惜芳年穷妙理。中途滞、教门无主。道院凄凉，故人疏淡，那更暮天愁雨。块坐宾横空无语。赤心诉、有谁知委。拂袖归山，碧溪深处，说与落花流水。
﻿武陵春,金,侯善渊,词,太上混元真一气，莹净若琼琚。清腾白云不卷舒。明见有中无。冷淡灵光空荡漾，变现总无拘。上下周流出六虚。一颗夜明珠。
﻿武陵春,金,侯善渊,词,一叶梧桐窗外落，金菊出疏篱。策杖昂簪信步移。迷我曲江池。鹤驾匆匆归旧路，回首赴仙期。云映青童笑问伊。家住五陵溪。
﻿摊破南乡子,金,侯善渊,词,力与命相讥。凭实见，谁是谁非。北宫曾谒西门氏，须知东郭，诚言信美，养拙何疑。俗辈匪能知。启贤英、与我同规。乐天知命随缘过，他年功满，神霄旧路，有约仙期。
﻿摊破南乡子,金,侯善渊,词,吾辈可伤嗟。弃玄珠，流浪天涯。浮云飞絮无根蒂，便心歧径，随他念起，举步偏斜。闻早悟烟霞。仙景里、也好前巴。三山咫尺非遥远，长春玉馆，陵溪两岸，满目琼花。
﻿南柯子,金,侯善渊,词,瞬目迷千劫，扬眉隔万山。一真分瑞出双关。混入华元，到此有何难。隳质飞金翼，凝阳透玉环。惺然洗觉梦魂间。云去无心，物外独清闲。
﻿南柯子,金,侯善渊,词,太上玄元祖，生居浩劫先。首初传教五千言。演正无疑，谁晓此幽玄。尽吃迷心药，谁餐续命丹。邪门曲教自缠绵。死堕阴囚，永劫镇黄泉。
﻿南柯子,金,侯善渊,词,大道亲之远，玄机退未疏。太虚凝秀自如如。一派灵源，潋滟贯从初。北海鸾渝黑，南山凤染朱。翱翔云外出虚无。日月交光，夺取夜明珠。
﻿南柯子,金,侯善渊,词,匹配阴阳理，婴公伴细腰。调和铅汞要终朝。水底金精，移入火中烧。炼就通神剑，修成智慧刀。降龙伏虎斩邪妖。夜吐光芒，谁敢语声高。
﻿南柯子,金,侯善渊,词,决列心清操，真刚志气真。超然不落断常坑。眼界宽舒，焕焕照华清。锦绣乾坤莹，玲珑世界明。澄澄虚璧顿圆成。蜕壳精暚，一点碧天星。
﻿南柯子,金,侯善渊,词,不晓身中宝，宁知物外篇。不通真教乱狂颠。指望蓬莱，仰卧摸青天。欲识铅中汞，须知汞里铅。两般颠倒自如然。放出灵飞，空外舞胎仙。
﻿南柯子,金,侯善渊,词,雨过春将晚，风来又早秋。百年光景转头休。富贵荣华，浑似水中沤。劝汝修身早，玄门志意搜。勿交尘事系心头。秘息三田，莫遣贼人偷。
﻿南柯子,金,侯善渊,词,凤去飞还远，鹤随翼羽皋。石中隐玉蛤珠韬。木长沉丁，草秀紫芝苗。兽变狮麟象，蛇渝化海蛟。鱼分水谷变鲸鳌。人道相通，云步越丹霄。
﻿南柯子,金,侯善渊,词,踏破尘劳网，冲天志决贞。手中持剑转环睛。日耀争光，睒烁莹天明。觉海千寻底，灵波万里倾。群魔消散鬼神惊。点化纯阳，永永住蓬瀛。
﻿南柯子,金,侯善渊,词,坐看华胥景，神游玩宝方。一双童子抱龙光。焕焕煌煌，撮聚入中央。产出灵仙子，功成入帝乡。玉霄榜上应科场。夺取仙标，宝洞执圭璋。
﻿南柯子,金,侯善渊,词,厌静曾居市，嫌喧却住山。通真何处不清闲。内外逍遥，不备利名攀。蜕质空中显，忘形物外观。二神凝素出阳关。鹤性佻佻，一去古长安。
﻿南柯子,金,侯善渊,词,欲问修真理，君还会得么。鲸鹏出海透星罗。夜宿蟾宫，飞上桂枝柯。吉善灵禽少，凶邪怪鹏多。一群一队谩蹉跎。荆棘为巢，不见凤凰窠。
﻿南柯子,金,侯善渊,词,炼质心猿退，焚真意马疏。一灵圆觉顿真如。洞达渊玄，光鉴照元初。坎虎形如玉，离龙色似珠。云奔电激贯虚无。霹雳峥嵘，舞弄戏玄珠。
﻿南柯子,金,侯善渊,词,未悟千般有，心开一物无。有无争觉顿清虚。混内倾阳，一点透灵乌。瑞气盘金鼎，祥烟玩玉壶。玉壶金鼎炼神珠。光灿流霞，冉冉上天吴。
﻿沁园春,金,侯善渊,词,剖判初分，一变潜龙，混开二仪。见日精月髓，凝铅结汞，阴阳返复，虎跃龙飞。否泰相交，屯蒙复卦，易象还亢出坎离。纯精粹，焕童蒙奕羽，璺化瑆微。大哉至道真奇。又谁肯将心复旧闾。镇地鳌、托出苍穹巨，际嵋山横秀，孤月澄辉。海净天空，飞尘不到，爽气神清绝妙机。通真路，换凡躯绰约，顺风而归。
﻿沁园春,金,侯善渊,词,道要仙机，顿悟方知，物物尽捐。见本来一性，冲开昊境，朗如秋月，清似寒泉。湛湛澄澄，纤尘不染，出入龙乡紫府天。归元处，应无极太始，浩劫之先。混元一气绵绵。任暑往寒来无变迁。似太虚、微密无瑕疵，任三灾劫坏，依旧安然。是故空中，无生灭自，亘古常存不记年。真常道，是玄元圣祖，万代留传。
﻿点绛唇,金,侯善渊,词,秀色氤氲，郁郁缭空廓。光飞烁。梦适吞珠，一点胎星落。谪降人间，愧恨当初错。情消索。诱引门生，共赴青都约。
﻿点绛唇,金,侯善渊,词,背剑携筇，蹑径穿云过。青苔破。岚嶂松边，拂石临溪坐。酒饮单卮，一弄清音和。无不可。孰与朋俦，明月清风我。
﻿唐多令,金,侯善渊,词,休恁苦争儸。人生得几何。奈百年、有似南柯。富贵功名俱遂意，难免死生磨。也啰。随分养天和。阳生满鼎多。内烹煎、凝结灵波。炼就金丹光透体，混一气，贯娑婆。也啰。
﻿捣练子,金,侯善渊,词,真铅汞，坎和离。两般颠倒自相宜。炼金丹，耀日辉。通玄妙，得幽微。姹婴常把虎龙骑。上仙都，合圣机。
﻿捣练子,金,侯善渊,词,说金翁，论黄婆。自然匹配炼冲和。铸红砂，满鼎多。神光显，照天河。胎光一点出洪波。现三清，上大罗。
﻿浪淘沙令,金,侯善渊,词,访道与参师。设誓投词。慎终如始谨修持。退己进人常忍辱，诸事宽慈。该破上仙机。守正无疑。持行元始玉清微。慧日当空凭谁照，星眼芝眉。
﻿益寿美金花,金,侯善渊,词,羽倪澄秀。午夜能令回春昼。奕御中天。绝妙清奇玄又玄。精瑛微密。散景瑶花横空碧。日照琅玕。风息犹闻佩玉寒。
﻿益寿美金花,金,侯善渊,词,丹田固蒂。旋引灵泉频溉济。渐长黄芽。风撼孤根一径斜。美金花发。艳放清香初破甲。煎插银瓶。兼炷龙涎献上清。
﻿益寿美金花,金,侯善渊,词,无荣无辱。内守真元常自足。外应无居。上下周流出六虚。昆岗玄玉。擅假阳光盈满国。混一凝珠。宝洁灵华五彩舒。
﻿益寿美金花,金,侯善渊,词,灵源虚静。物换流阳如宝镜。满目清光。寂寞无为用在常。本乎一性。返照真空终复始。性命俱全。炼就阳神得自然。
﻿益寿美金花,金,侯善渊,词,瞽之善听。一气清聪通惠性。聋者能惺。两点精神入宝瓶。返邪归正。有似高空悬玉镜。鉴照分明。始信金丹一日成。
﻿益寿美金花,金,侯善渊,词,寂虚湛湛。道大圆明如宝鉴。清夜霜天。物洁星稀海桂圆。幽栖静悄。独坐陵溪风浩渺。水碧澄烟。心适清聪物外仙。
﻿益寿美金花,金,侯善渊,词,除贪绝爱。性静心清明宝界。宝界华阳。换质琅然雪隐霜。虚白晃耀。轩外澄神凭自照。照破昏衢。显出圆通五彩珠。
﻿益寿美金花,金,侯善渊,词,真清真静。静里清清完性命。命蒂含神。神奕竽都紫府春。春光皓皓。皓旷明阳盈古道。道太升玄。玄远无隅天外天。
﻿益寿美金花,金,侯善渊,词,清虚妙理。湛湛圆明融彻底。海净天空。空里明知有圣功。心珠涌跃。焰迸流霞光睒烁。凤炽金乌。飞过新罗上玉都。
﻿益寿美金花,金,侯善渊,词,颐生就死。死里逃生终复始。弃假求真。真性明知身外身。无中生有。有里还无难启口。默守神功。功满朝无上碧空。
﻿益寿美金花,金,侯善渊,词,灵元恢鄂。满目风光虚倚托。落落无涯。飘入瑶宫散宝华。通玄慧口。面启南轩观北斗。宝洁凝然。一粒明珠滚上天。
﻿益寿美金花,金,侯善渊,词,凝空寂湛。眩集神风明自鉴。洞达遥天。一性寥寥点桂圆。地入净悄。湛静冷波风浩渺。宝炷轻烟。烟彻丹霄降瑞仙。
﻿益寿美金花,金,侯善渊,词,回头问己。认取无生真妙理。内阐灵光。升入蟾宫点桂霜。混成天癸。窈窕流霞融彻底。洞济冥阳。仙子功标北帝乡。
﻿益寿美金花,金,侯善渊,词,三关锁闭。沐浴琅膏容可济。养就灵砂。晴灿玲珑益宝霞。玄英幽邃。金阙寥阳澄秀瑞。两个青童。捧出玄珠入绛宫。
﻿益寿美金花,金,侯善渊,词,亲传妙诀。法眼清眸超亿劫。似月临溪。飘落琼花满太微。冷然莹彻。瑞彩祥光冰玉洁。焕若星仪。虽有真容出绣帏。
﻿益寿美金花,金,侯善渊,词,内观北斗。斡转天关通慧口。阴里生阳。烹炼三魂七魄亡。玉炉功毕。宝鼎金丹明沥沥。晃耀灵砂。日灿晴空落翠霞。
﻿益寿美金花,金,侯善渊,词,忘形遗照。无垢清虚真至妙。物外霞辉。天岸波澄混太微。列开丹窍。悟入重玄明总要。出化星仪。风御灵飙易象嬉。
﻿益寿美金花,金,侯善渊,词,景风初现。宝适祥云乘九变。始信清然。游奕南陵泻素圆。冥灵才见。又早新春通一线。象外游仙。看尽瑶池五色莲。
﻿益寿美金花,金,侯善渊,词,默然内守。混里倾阳无中有。有里何如。独体圆通照海珠。神清气秀。游奕丹天明如昼。上下无拘。密布灵华满太虚。
﻿益寿美金花,金,侯善渊,词,回头问己。返照蓬壶明彻底。一颗玄珠。上下周流出六虚。混成天癸。象适圆通明亹亹。内外无拘。游奕天中不卷舒。
﻿益寿美金花,金,侯善渊,词,无知野叟。信意颠狂胡乱走。大道平夷。跂径便心逐景迷。因观慧口。渺邈精阳无中有。昼梦华胥。莹魄童儿天奕飞。
﻿益寿美金花,金,侯善渊,词,无言无说。信任随缘消旧业。物我俱忘。晦迹韬光德自长。幻根寂灭。觉照圆通忘标月。直向当阳。一颗心珠混日光。
﻿益寿美金花,金,侯善渊,词,人生幻化。咫尺无常全不怕。莫望来生。据算来生甚处行。前程路恶。剑戟臻侁难进脚。劝汝回头。随我逍遥物外游。
﻿益寿美金花,金,侯善渊,词,身居火院。儿女妻奴由贪恋。惺悟痴除。鼓腹歌吟乐有馀。逍遥甚处。回首家山堪归去。豁落壶天。月湛澄江宝桂圆。
﻿益寿美金花,金,侯善渊,词,真仙秘诀。志信忠良须引接。临义堤防。勿信邪言说短长。玉机漏泄。法眼灵光清皎洁。洞鉴精微。宝桂寒林素羽飞。
﻿益寿美金花,金,侯善渊,词,澄神独坐。进锐纷纭尝自挫。外户长扃。内库劳封守宝瓶。玄光飞过。撞透虚空心鼎破。金碧丹瑛。满目灵芝气象清。
﻿益寿美金花,金,侯善渊,词,净无瑕翳。握固存神颐浩气。润谷玄霜。养就神砂满鼎香。清如赫日。瑞气凝空盈满室。混一先天。易御星仪达妙玄。
﻿益寿美金花,金,侯善渊,词,擘开鬼窟。杳杳冥冥精恍惚。满目华阳。□耀灵珠映日光。至真无物。宝灿精□明返复。致死不忘。星圛丹霄得久长。
﻿益寿美金花,金,侯善渊,词,返观三景。增得灵砂盈满鼎。光耀华婴。点化琅玕宇宙清。江天夜月。宝桂玲珑澄皎洁。惟我亲栽。有似琼花火里开。
﻿益寿美金花,金,侯善渊,词,无为清净。不动不摇颐性命。一派寒光。遍照蓬壶入大方。无穷无测。或去或来如过客。道自通灵。目送归魂入杳冥。
﻿益寿美金花,金,侯善渊,词,玄瑛精粹。宝洁灵华风秀瑞。混内相凝。星郁祥光满室明。纯阳仙质。貌丽清华乘凤翼。栗御霞轻。升入云深玩玉京。
﻿益寿美金花,金,侯善渊,词,回头省悟。识破浮生如一梦。弃物搜真。忘想忘形出六尘。天清地静。上下冲虚光日莹。宝灿元神。游奕黄都紫府春。
﻿益寿美金花,金,侯善渊,词,玄元微密。寂寂寥寥无缝入。探赜功奇。易象先天合圣机。混然一气。拍塞冲虚无不济。极目清光。顿觉融风天地凉。
﻿益寿美金花,金,侯善渊,词,潜龙初九。九五飞龙群无首。大哉乾元。物物亨纯得自然。性相以近。道显诸仁藏诸用。精粹含光。神易穷通没定方。
﻿益寿美金花,金,侯善渊,词,混元一气。生地生天虚满济。宝洁玲珑。落桂金乌碧海沉。颐精固蒂。眩集神珠随风去。月照波心。天目晶通水产金。
﻿益寿美金花,金,侯善渊,词,忽然省悟。儿女妻奴全不顾。万事都忘。一性恬然道自常。天霓清福。契道登真明上德。微宴心光。丹碧瑛华益寿长。
﻿益寿美金花,金,侯善渊,词,琳宫谪降。一点胎光如玉样。德化风规。神秀精华貌转徽。亲风相若。自适清虚堪倚托。仙仗齐临。宵夜清歌叫玉音。
﻿益寿美金花,金,侯善渊,词,固穷妙理。静室精思明彻底。形释心凝。光鉴寥空气象清。法身轻丽。皓皓灵阳随风去。历御中元。精郁临空混帝先。
﻿益寿美金花,金,侯善渊,词,适来相见。唬我魂飞心胆颤。休觅休寻。相遇相逢没善心。告伊休拜。恐怕贫儿思旧债。各自回头。稍有违心作马牛。
﻿减字木兰花,金,侯善渊,词,功名富贵。致使沉沦空手去。改面回头。一失人身永劫休。归纯返朴。背境涤尘真正觉。一颗圆光。焕焕煌煌入大方。
﻿减字木兰花,金,侯善渊,词,浮生苦恼。尘世忙忙何日了。一旦无常。福致他人业自当。君还省悟。弃舍冤亲寻出路。万事都休。性命之中子细搜。
﻿减字木兰花,金,侯善渊,词,秋风浩浩，极目霞琳澄瑞绕。隔岸芦花。隐映烟笼三两家。天真秀郁。谪降寰中光满室。保佑千春。朱顶青松延寿同。
﻿减字木兰花,金,侯善渊,词,今生不悟。指望来生何处去。六道交加。一步危亡永劫差。君还识破。尘世般般都打过。云水逍遥。稳泛虚舟物外漂。
﻿减字木兰花,金,侯善渊,词,无情苦海。壤壤众生由贪爱。争似余家。寂寞林泉别世华。颐真养浩。肌肉冰清如玉貌。出入无间。绰约随风飘上天。
﻿减字木兰花,金,侯善渊,词,深根固蒂。天宝流霞光满济。返照连天。冉冉程程玄又玄。无生无灭。湛湛孤然明皎洁。昕散云寥。点破清虚上九霄。
﻿减字木兰花,金,侯善渊,词,初心奉道。谨守精严光返照。元始扶真。真物相生恍惚中。凝空落落。明月清风相倚托。达彼无忧。回首烟霞物外游。
﻿减字木兰花,金,侯善渊,词,淫声美色。底死谩生难弃舍。艳态娇妻。儿女恩情总送伊。除情去欲。惜气存神如珠玉。一点精金。失了难为复再寻。
﻿减字木兰花,金,侯善渊,词,居家学道。两事不成担阁了。欲要修真。不染浮华半点尘。虚心实腹。只此登仙真轨则。功满朝元。金阙寥阳化羽仙。
﻿减字木兰花,金,侯善渊,词,五行四象。戊己攒盈如何样。黑水红云。白马背牛两下分。金车宝辇。大道夷然烹玉线。碾路如银。搬载婴儿出世尘。
﻿摊破南乡子,金,侯善渊,词,嗟恨这形骸。百般做、纽捏狂乖。如今省也寻归路，冰清玉洁，昂霄峻鄂，奚失俗崖。心静若冰台。灵光莹、不梁纤埃。厥然别有真奇妙，聤晟合璧，升玄羽化，脱下凡胎。
﻿惜奴娇,金,侯善渊,词,猛悟回头，把尘事都忘了。急收心、速归大道。空里寻真，向无中传明教。最好。现丹华，回光返照。探□精微，表天奕幽深奥。明内外、浮沉颠倒。一气双关，混百神，分三要。玄妙。瑞云扶，玉辰容貌。
﻿望远行,金,侯善渊,词,太玄妙诀。悟来不须言说。心地豁然开觉。清凉内通彻。透五蕴山头，现出霜天皓月。照千古分明，无圆缺。赤子琳宫歇。敏把丹枝折。玩长春景界洞鉴离生灭。向无阴树下，独坐逍遥静绝。听无弦曲调，于中别。
﻿渔家傲,金,侯善渊,词,混沌杳冥经寰宇。彩霞散尽明玉兔。西落咸池复回顾。心开悟。凝魂晦魄金乌趣。美盼扶彝寒光露。氤氲三色淳清素。直遇瑶天携女婺。无点污。丹书永系琳宫住。
﻿渔家傲,金,侯善渊,词,日照阳魂空中炼。璇玑运斡天网转。咫尺眼前人不见。通一线。炉开鼎裂天光现。瑞散琼花飞片片。香风暗拂灵雯面。冷淡清虚情雅宴。真堪羡。玉宸扶御寥阳殿。
﻿渔家傲,金,侯善渊,词,一笠一蓑堪倚靠。波光曲岸垂钩钓。醁□浮卮自频告。高吟笑。尽教人道渔家傲。独弄无弦琴一操。个中始觉知音少。江月盈山空相照。谁登晃。蟾宫唯我亲曾到。
﻿渔家傲,金,侯善渊,词,大道至真无言诘。韬光退隐藏深密。保炼元精无走失。隳阴质。瑞云捧出灵阳日。照破昏冥威天佖。混然恍惚空中实。莹净纯白相辅弼。通真一。丹书玉笈仙功毕。
﻿渔家傲,金,侯善渊,词,百岁光阴如奔骑。浮华眩目飞尘隙。玄览涤除运神力。通消息。无生路上知端的。雾散瑶瞳升天奕。阳光渐著纯阴匿。万点灵砂晃虚璧。明皪皪。丹瑛一色符金碧。
﻿渔家傲,金,侯善渊,词,地魄天魂勤烹炼。日精月髓情相恋。两曜交光如激电。分明见。玉炉万朵金花现。款款捞来捶作片。团团结就玲珑面。晃耀太虚烹玉霰。神光眩。飞丹透入通明殿。
﻿黄莺儿,金,侯善渊,词,欢喜欢喜。渐得清活计。透烟萝、湛湛圆明，照蓬瀛彻底。物外逍遥无拘系。任水云霞际。料家中指望还乡，我不去不去。
﻿满江红,金,侯善渊,词,昂簪策杖，赏月披风信途然。抱一冲和，养刀圭汞铅。金精木液润华田。密固三灵归火府，五云覆地，光彻梵天。虎龙交，宇宙明珠夺得，气象涓涓。宝霞辉日灿，显阳光赫奕，返照洞玄。混内晞曂昼夜连。法万象清圆，与物争鲜。湛寂泠源，常在目前。无中潋滟泛精渊。九色黄云笼沆瀣，三峰青霭，远接万川。道备纯精粹，阴氛荡散，万物生全。宝象含灵质，向六尘堆里，捧出个瑞仙。
﻿满江红,金,侯善渊,词,春花秋月，古往今来暂时间。贵贱贤愚，曾经换几番。死生似蚁任循环。咫尺仙乡人不到，出尘径路，如隔万山。省悟归，真正恬然养素，自乐清闲。世事俱无染，一身清净，无为心定观。耀璧辉金向外看。迸万斛明珠，推出二关。太极宫中，凝结内丹。纯风馥奕透琅玕。万气周流归一体，千真妙用，情无两般。混入中元界，笙鹤缥渺，瑞气盘桓。玉诏符空碧，名充仙举，乘车驾凤鸾。
﻿满庭芳,金,侯善渊,词,斗柄回旋，紫微初现，缅平一色淳清。云瑛捣尽，天宝耀华婴。玉桂琼林素羽，升玄御、光璨流精。泠然妙，丹黄金碧，炜烨化微星。星徽清雅宴，纯风隐韵，忘相忘形。愿吾流开悟，心释浮荣。勿念云山路隔，高著眼、莫昧灵明。如斯理，青童飞去，点破大兰城。
﻿满庭芳,金,侯善渊,词,迅速韶光，俄然过了，算来刚甚劬劳。红颜衰朽，绿鬓渐疏焦。由自争名竞利，全不念、生死难逃。轮回处，似环蝼蚁，来往几千遭。君还心省悟，明通周象，拨易穷爻。地天通泰，离坎自相交。阴返阳生运化，纯精粹、清气冲霄。胎光现，神风绰约，飞步玩琼瑶。
﻿满庭芳,金,侯善渊,词,祖道无修，真常妙用，悟来表里相通。灵光现处，照见杳冥中。晃耀清虚浩大，无遮障、拍塞冲融。希夷甫，从来面目，返本复归空。真空。明皎洁，唯然旷大，难测难穷。一天吾道，寂湛出凡笼。妙化方生正祖，通元首、返本归宗。超三界，移神脱壳，物外显阳踪。
﻿满庭芳,金,侯善渊,词,去质贪华，还淳复古，本源浊以徐清。卑谦处厚，能弊不新成。知足无荣无辱，彝然御、非躁非轻。还知否，存亡得失，进退若亏盈。如斯全可道，心中出屑，眼里抽钉。瞳蒙奕羽，虚谷旷然明。三气氤氲密降，纯阳焕、形释心凝。归来处，风恬浪净，明月照寰瀛。
﻿满庭芳,金,侯善渊,词,静室颐神，宁心默运，内观一点真阳。洞虚豁朗，焕焕透明堂。照见虚空法界，先天地、独立无双。三光秀，圆明实相，浩劫应时长。回头谁问己，眼前顼著，不用思量。自然契道，物我两俱忘。唯有清风皓月，通神化、无极之光。升玄路，混元一气，拍塞遍诸方。
﻿满庭芳,金,侯善渊,词,独立星坛，高穹仰望，志诚修设威仪。名香频爇，谨谨奏青词。唯愿众生慕道，心通解、无执无迷。归真正，玄门隐密，一志永无移。都缘心返复，狂图捏怪、纽班胡为。色情增长，道德渐亏衰。似恁拖泥带水，全不念、先圣根基。经中道，人能清净，天地悉皆归。
﻿满庭芳,金,侯善渊,词,万物之中，为人最贵，内存一点精微。至灵至圣，日用有谁知。隐显存亡顺化，方圆应、曲直投机。从伊变，行居坐卧，动止镇相随。焕然光透体，真人出现，别有威仪。玉簪朱履，环佩锦缨衣。宝盖香车凤辇，云瑛覆、窈窕真妃。仙音奏，金童捧盏，吃得醉如泥。
﻿满庭芳,金,侯善渊,词,粮畚担簦，云山水陆，远途不避风霜。为求天宝，与汝诉衷肠。至理先明一性，二仪现、三殿恢彰。玄关外，临空奕奕，杲日布红光。群灵皆受命，谁能保守，玉府元阳。万神交灿，九气混中央。结就玄珠一颗，辉神彩、光列南昌。寥阳馆，华房出入，齐唱满庭芳。
﻿满庭芳,金,侯善渊,词,盥腹斋心，冲霜冒雪，为求神宝精瑛。凭君一举，眸子见青冥。四朗天无浮翳，冰轮坼、悬象俱明。辰宵馆，玉牌金字，谁是系芳名。途中人自昧，便心跂径，有误前程。回耹返故久，动复徐生。宝梵仙宫路稳，琼林宴、光散霞轻。神功妙，纯阳炼就，朝现紫微星。
﻿满庭芳,金,侯善渊,词,太极精微，天真郁秀，混元溢目无涯。玄珠升降，辉耀迸光砂。聚入壶中托化，归真正、不染嚣华。回头省，清虚妙体，返照秀灵芽。汞铅凝渐结，纯阳丹就，永劫无差。一瓢春酝，三尺斩妖邪。信步纵横自在，龟鹤引、深入烟霞。逍遥处，长春洞里，时复玩仙葩。
﻿满庭芳,金,侯善渊,词,夜去明来，光阴迅速，四时催促人忙。浮生不久，谁肯细诮详。一向痴心妄想，贪冤业、不觉无常。形归土，三魂七魄，逐景任飞扬。谁无生与死，一人一个，难躲难藏。忽然省悟，因此做风狂。管甚前街后巷，行歌舞、坦荡宽肠。逍遥处，哩凌啰哩，落魄有何妨。
﻿满庭芳,金,侯善渊,词,玉屑琳霜，云瑛幽粹，混沌三宝持盈。盈还而已，日月透昆明。□抧圆通昊界，氤氲降、天宝华婴。于中妙，五陵飞雪，人在水晶城。灵瑶开古道，神风易御，孰保遐龄。念吾流久视，玄毕终诚。密付丹须换质，从斯致、游宴华清。金童诏，玉辰宫里，身属少微星。
﻿满庭芳,金,侯善渊,词,生喜亡悲，虚劳尘世，许年多少倾危。是非成败，荣辱两亏衰。富足于身大患，贫穷又、遣我寒饥。急如个，不来不去，父母未生时。虚无中有象，神风显焕，物炫星晕。同天澄瑞，同地地幽微。至道包盈法界，归元首、永劫无疑。离生灭，不增不灭，常与太虚齐。
﻿满庭芳,金,侯善渊,词,腊正风交，琼梅初绽，水寒冰洁严凉。雀临高树，鱼入碧潭藏。海净天空浩浩，玄珠降、睒烁凝祥。胎星现，清名播世，道德自昭彰。群仙皆喜聚，坛前谨谨，祝寿玄阳。金虬浚液，玉兽旋喷香。唯愿遐龄满寿，同天地、永劫延长。升仙处，鸾迎凤引，云步现虚皇。
﻿满庭芳,金,侯善渊,词,太古真风，玄元宗祖，阐扬灵宝符文。金章玉篆，词简义光新。演道精宏浩大，通天地、细入微尘。修家国，臣忠子孝，民业自安淳。门人还知否，穷通妙指，拨物归真。涤除玄览，焕现外其身。昊境云瑛作伴，浮空驾、日月为邻。擎天翼，金门羽化，京廓现阳神。
﻿满庭芳,金,侯善渊,词,海角天涯，寻朋访友，悄无一个知音。斗争人我，财色利名侵。闻说邪淫妄语，拚身命、一向钻寻。真常教，余言直劝，返报怨还深。休休宁奈也，澄清默运，摄养真心。混元一气，升降定浮沉。迤逦收归宝鼎，纯阳就、点铁成金。通玄妙，群魔消散，方显鬼神钦。
﻿蓦山溪,金,侯善渊,词,男儿一志，莫把初心退。决正处贞廉，把狂心、一齐割弃。随缘任运，云水作生涯，青松下，翠筠中，别有真滋味。清虚恬淡，便是余生计。气定自神和，迸玄珠、出离坎位。殷红璨璨，仿佛入离宫，通上下，照十方，摄境归心地。
﻿虞美人,金,侯善渊,词,洞天一点天光密。莹净如千日。银霞潋滟贯寰瀛。万神攒簇，恍惚旷然明。空中产个胎仙出。绰约风飘逸。撞开天顶上云瑛。宝阙琼楼，玉簿挂仙名。
﻿添声杨柳枝,金,侯善渊,词,野鹤孤云去复还。欲留难。断肠恩爱两情关。泪阑珊。秋后凄凉归路远，速跻攀。洛西烟浦柳摽间。望家山。
﻿酹江月,金,侯善渊,词,寂虚妙道，混杳冥恍惚，通微清绝。出化先天明象帝，满目流霞光屑。浊质消亡，琅函滋益，宝鼎灵砂结。丹华凝秀，素玄一色澄彻。精暚□抧盈空，清如秋夜，海桂无圆缺。耀古辉今冲皓气，满满玉壶春雪。莹日纯精，贞心幽粹，保益真仙悦。丹书迎诏，上朝三景罗列。
﻿酹江月,金,侯善渊,词,贪财竞色，利名牵、萦系何时休歇。镇日忙忙如梦想，颠倒心猿马劣。昧地谩天，多能已会，以巧翻为拙。万般虚假，积成宿世冤业。劝君省悟回头，攀缘弃舍，做个逍遥客。访道求真寻妙指，早愿超离生灭。不悟玄机，剔开毛塞，付耳亲传说。壶天景色，现前秋夜明月。
﻿酹江月,金,侯善渊,词,浮生似梦，奈光阴百岁，都能几许。富贵荣华时暂过，刚甚厮牵厮系。总为儿孙，娇妻女婿，生死难为替。回头省也，瞥然不染尘翳。逍遥物外无拘，风邻月伴，便是余生计，石上溪边猿送果，酒满十方吟缀。醉卧烟霞，今宵还醒，意欲归何致。玉霄宫里，月中攀折仙桂。
﻿酹江月,金,侯善渊,词,太玄正教，离繁华、修整真清真静。清静之中开道眼，舒展银霞流井。溢落精空，冲盈法界，满满收金鼎。烹煎日月，混纯天地齐永。寂寥独立无双，孤然不改，万法心俱省。变化飞升朝上帝，返入清阳真境。不夜长春，神仙聚会，授命灵童请。玉婴吟送，一杯长寿酩酊。
﻿酹江月,金,侯善渊,词,一天清翠，混阳和微密，寂寥无物。致静颐心开上窍，通化灵明虚谷。育养元神，真人出现，放旷无拘束。皇天道父，赐余无限清福。天心正法盟威，紫虚道德，上品三乘箓。金简玄科封慧剑，心印清光无欲。己病先除，心邪摄正，百怪皆潜伏。不繁法信，自然披褐怀玉。
﻿酹江月,金,侯善渊,词,初心奉道，望功高、仙举超腾碧落。岁久年深心反复，不觉情迷萦缚。伏虎铜绳，降龙铁索，系住踏云脚。难为出路，永沉千丈寥壑。临危受苦推谁，请无决断，悔恨当初错。意欲修真名利恼，酒色财气俱著。家计不成，修行退堕，至死无捞摸。劝君省悟，免烦两下担阁。
﻿酹江月,金,侯善渊,词,幽微精粹，混阳光、一点殷红清绝。上下融和开慧目，跃出心珠凝结。阐化灵明，神光显现，内外相通彻。浮云消散，放开天外心月。虚无运转孤然，圆明寂照，万古无纤缺。与道同元包象法，物物头头俱摄。遍应诸方，无极太始，混一无分别。古今贤圣，尽归此处休歇。
﻿酹江月,金,侯善渊,词,玄元至道，大无隅、寂寂寥寥独立。遍应诸方通上下，极目天光微密。隐显存亡，穿无贯有，善用无辙迹。琅然泄化，太虚一点灵质。登林透人真阳，圆明普照，不许纤尘匿。理必期然仍未悟，说与门人端的。日殿祥光，蟾宫瑞彩，万派琼波益。神凝形释，玉岩依旧横碧。
﻿酹江月,金,侯善渊,词,无形道体，运阳光、密布通微恢鄂。炫惚昏衢烹浩气，冲塞英华盈落。莹日千寻，清风万里，显焕神光烁。夷门羽化，太玄一派灵廓。孤然脱洒无双，于中清净，不许纤尘著。养就胎仙神貌雪，出入无间绰约。紫府游行，瑶宫饮宴，赐我逍遥乐。金童捧盏，妙音引上龙阁。
﻿酹江月,金,侯善渊,词,玄元道体，大奂方、无隅无形无物。湿化胎生皆受气，感应通玄潜伏。包括乾坤，含容天地，日月皆收蓄。回光返照，旷然摄化盈目。分明顿著心珠，冲虚豁朗，灿灿开神谷。养就胎仙肌貌雪，出入随风香馥。暮嗅灵芝，朝餐仙桂，夜隐蟾宫宿。怡然欢乐，求同先圣真福。
﻿酹江月,金,侯善渊,词,长江素静，夜潇潇、天如玉案冰洁。秀色氤氲寥象廓，极目瑕琳光摄。独坐颐神，帘帏光透，显出玲珑雪。凝然澄湛，太虚一点通彻。神飞两翼翱翔，蟾宫殿里，夜宿琼枝歇。得遇真筌无损益，永受真人提挈。功行双全，金童玉诏，受命寥阳阙。玉霄宫里，永排仙位罗列。
﻿酹江月,金,侯善渊,词,茅庵潇洒，静无尘、独坐垂帘孤僻。镇日闲闲清澹泊，别有恬然活计。握固存真，心无杂念，忘我兼忘世。玉婴神变，自然与道相契。光明照耀十方，凝空灿灿，大阐非为细。遍纳无极通造化，物物头头俱济。掌握乾坤，完容法体，玉貌真清丽。超凡出世，上朝三暻神帝。
﻿踏莎行,金,侯善渊,词,混沌之中，杳冥踪迹。鸿蒙溟涬初开辟。洞虚一点太阳星，神风气象恢洪奕。绰约冰肌，玉岩横碧。骇天惊地鹤一只。不惟出入太虚间，京山撞透千重壁。
﻿踏莎行,金,侯善渊,词,养气全神，至精坚固。琅函浊质奚能悟。心珠跃入太虚中，玉婴神变通玄户。赶退金乌，趁回玉兔。凝阳点化升仙去。清音香送别瑶台，真人醉卧蓬莱务。
﻿太平令,金,侯善渊,曲,芝堂无事启丹经。香烟袅，慧灯明。声和流玉音清。云收绝雾敛，眄平一色瑶池净。洞天玄照瑞光凝。分明见，豁然惺。回眸返入道圆成。便忘形羽化，虚皇付我天符令。
﻿迎仙客,金,侯善渊,曲,道非遥，昆山隔。宴坐神思密赜。个中修，非筹策。一点晶金，宝璨炎炉赫。灵芝折。蟠桃摘。瑞气通流盈紫陌。玉龙吟，金童拍。皓鹤青鸾，间簇迎仙客。
﻿梨花,金,段继昌,七言绝句,一林轻素媚春光，透骨浓薰百和香。消得太真吹玉笛，小庭人散月如霜。
﻿一溪,金,段继昌,七言绝句,一溪流水走青蛇，春在江边渔父家。竹外寒梅看欲尽，清香移入小桃花。
﻿春早二首 其一 ,金,段继昌,七言绝句,鱼儿水汎鸭头绿，野马尘飞羊角风。西崦山家篱落背，杏梢初见一分红。
﻿春早二首 其二 ,金,段继昌,七言绝句,断冰销尽荻芽尖，冻垄苏来白荠添。几片野云飞不去，晚风吹作雨纤纤。
﻿读纪信传,金,段继昌,七言绝句,鹿走中原两虎争，荥阳围解事堪惊。当时拔剑论功者，矢口何人说纪生。
﻿方平道中 其一 ,金,段克己,五言律诗,沙软新经雨，风轻不起尘。溪山随处好，花柳著行新。放浪聊终日，蹉跎又一春。行年已如此，犹复向来人。
﻿方平道中 其二 ,金,段克己,五言律诗,病怯春衫薄，衰怜葛屦轻。平芜迷旧迹，幽鸟变新声。兴与云俱远，心同水共清。胶胶还扰扰，回首笑浮生。
﻿微雨后偶成 其一 ,金,段克己,五言律诗,孤愤凭谁诉，长歌聊自怡。整衣怜瘦减，扶杖觉衰迟。小饮非愁敌，轻寒与睡宜。今朝春雨好，稚子莫啼饥。
﻿微雨后偶成 其二 ,金,段克己,五言律诗,寂寂春归后，悠悠梦觉时。病添花懊恼，愁耐酒禁持。瓶贮无多粟，囊封有许诗。倚床独成笑，此意几人知。
﻿余侨居龙门山十有馀年封张二子日从余游而贫又甚焉因写所怀兼简二子共成一笑,金,段克己,五言律诗,病久慵增剧，途穷事转迂。木兼形共槁，锥与地俱无。醉语劳挥麈，悲歌漫叩壶。鲜鲜篱下菊，笑汝益羁孤。
﻿仲坚见和复用韵以答 其一 ,金,段克己,五言律诗,道在山林胜，心閒岁月迂。家风贫更好，习气老难无。日力分诗卷，生资负酒壶。儒冠三十载，转觉此身孤。
﻿仲坚见和复用韵以答 其二 ,金,段克己,五言律诗,赋就惭辞拙，书成共笑迂。学传三世旧，用处一分无。衰鬓频看镜，流年付挈壶。悠悠身外事，目断塞云孤。
﻿仲坚见和复用韵以答 其三 ,金,段克己,五言律诗,避事尝辞剧，为儒不厌迂。能贫从古少，好学似君无。行李书填案，生涯药满壶。缇萦真孝子，犹足慰茕孤。
﻿仲坚见和复用韵以答 其四 ,金,段克己,五言律诗,一饱不易得，身谋方信迂。家徒四壁立，囊至一钱无。但喜心如水，那忧腹似壶。我穷君更甚，此德未全孤。
﻿枕上再赓前韵,金,段克己,五言律诗,几年成懒散，一榻了慵迂。诗酒心犹在，功名梦亦无。雨来催觅句，鸟去劝提壶。静里那须此，应怜客意孤。
﻿野步仍用韵示封张二子 其一 ,金,段克己,五言律诗,散策溪头路，溪回路更迂。山随行处好，人似往年无。波静鱼千里，天晴春一壶。龙门何限景，岁晚不相孤。
﻿野步仍用韵示封张二子 其二 ,金,段克己,五言律诗,信步不知晚，归途那计迂。一欢閒里足，万籁静中无。藉草便成席，酌泉聊代壶。娟娟林外树，江月伴人孤。
﻿李山人湛然始生之朝座客各赋诗为寿亦作四韵以期所未至不特称道而己庶几尽朋友相成之义云,金,段克己,五言律诗,脱迹豺狼外，容身鹜雁閒。虚舟元不系，倦翼自知还。饮水犹能乐，编茆足可跧。莫教方寸地，空负一生閒。
﻿封仲坚挽词 其一 ,金,段克己,五言律诗,但怪经过少，那知生死分。繐帷徒见像，尊酒罢论文。楄柎人为具，邱坟志共闻。世无韩吏部，为尔借卢殷。
﻿封仲坚挽词 其二 ,金,段克己,五言律诗,窀穸无时旦，行年甫过先。归心终莫遂，遗恨竟空填。伯道名虽著，中郎业不传。素书功未卒，谁为理残编。
﻿封仲坚挽词 其三 ,金,段克己,五言律诗,卖药安垂老，看书祗自资。依依姑射恨，渺渺奉先思。谁恤萧存后，徒昌东野诗。孤魂招不得，独坐涕垂颐。
﻿封仲坚挽词 其四 ,金,段克己,五言律诗,萧散青牛客，伊余有素期。诗成先取示，酒熟预令知。夜被尝同覆，朝筇复共支。岂期行乐地，回首总成悲。
﻿封仲坚挽词 其五 ,金,段克己,五言律诗,谁谓如胶漆，中年永别离。崩摧五内热，契阔一生悲。对月听歌处，围炉把酒时。凄然独不见，何以慰相思。
﻿张器之雄飞亭,金,段克己,五言律诗,落魄张公子，身贫志不凋。鸾栖辞枳棘，鹏翼上扶摇。季子终怀印，相如竟过桥。香名脍人口，诗句大牛腰。
﻿寿家弟诚之,金,段克己,七言律诗,道行不得且栖迟，一唯谁传鲁仲尼。瑞世不求麟凤质，急难空赋鹡鸰诗。玉堂金马知何处，白石清泉有素期。但使平生忠义在，乐天知命复奚疑。
﻿乙未人日饮范君子和酒酣赋诗呈座上诸君,金,段克己,七言律诗,正月七日春欲动，拂面东风力尚微。且贪席上宾朋乐，未觉平生事业非。青山绿水俱可隐，白发苍颜胡不归。会须高揖浮邱袂，千仞冈头一振衣。
﻿五月二十三日夜分雨作凉风飒然木叶萧瑟绝似往年七八月感时物之变不能为怀漫浪成诗聊以自释,金,段克己,七言律诗,云压虚檐黯不收，雨声飞妥碧山头。帘帏清彻三更梦，枕簟凉生五月秋。入夜悲风何淅沥，先时病叶已飕飗。心非木石能无感，唤起悠悠故国愁。
﻿寄仲坚汉臣二子,金,段克己,七言律诗,经春日日卧空庐，门巷萧条长者车。一卷时看王湛《易》，数行慵寄子公书。风光少得如人意，颜面从教与世疏。闻健不来花下醉，明年花发定何如。
﻿诔双峰兴上人,金,段克己,七言律诗,试圆石上再生身，啸月吟风性益真。解脱莲花祛梦幻，忽惊野马逐埃尘。双峰莫遂幽栖志，一钵谁为嫡嗣人。便恐丛林无正脉，为君一哭涕横陈。
﻿和家弟诚之诗社燕之作 其一 ,金,段克己,七言律诗,胶胶世事久经谙，肯著红尘换翠岚。骐骥捕鼷非所任，干将补履岂其堪。老无成事唯多懒，少不如人何更贪。花下一杯谁伴我，清风明月便为三。
﻿和家弟诚之诗社燕之作 其二 ,金,段克己,七言律诗,欲归谁不遣君归，却恨归来事事违。烽火未休家信少，山州良是故人稀。黄金入手还能散，白雪盈头不肯飞。试问春愁都几许，长江滚滚日晖晖。
﻿和家弟诚之诗社燕之作 其三 ,金,段克己,七言律诗,人皆笑我我忘机，我爱青山直得归。肯学班超谋肉食，更怜京兆泣牛衣。心非理义乌能悦，道胜纷华是故肥。独坐钩帘心语口，回头四十五年非。
﻿红梅用诚之弟韵 其一 ,金,段克己,七言律诗,梅花香里倚蒲团，万事人间总不干。醉梦每怜春意浅，诗魂长绕夜枝寒。记曾上苑溪边见，又向前村雪里看。回首青蕤已如豆，齿牙衰朽怯微酸。
﻿红梅用诚之弟韵 其二 ,金,段克己,七言律诗,小梅初破月团团，戏蝶游蜂未敢干。醉脸不禁经宿雨，芳心似欲诉朝寒。乍惊别后容华换，更与樽前仔细看。便好栽培近东阁，免教风味一生酸。
﻿癸卯春二月有五日卫生袭之诞日也座中生捧卮酒乞言因用景纯寿日诗韵以答盛意兼谢不敏,金,段克己,七言律诗,压倒诗人白与元，淋漓醉墨出佳篇。心澄寒玉泉中水，衣惹霜岩顶上烟。岁晚相依清士瘦，穷途渐觉曲生贤。黄冠野服从人笑，自断此生休问天。
﻿自讼,金,段克己,七言律诗,无将大车尘冥冥，无迩宵人恶易形。吏部有书惭荐李，莱公当轴谬推丁。慎交已昧书中戒，悔过聊书座右铭。自是昌阳堪引寿，不须辛苦进猪苓。
﻿彦衡丧子乡社诸君皆有诗以慰其哀余忝交游之长乌能无言因赋此以赠之,金,段克己,七言律诗,昔年曾读乐天诗，晚岁情钟玉雪儿。今日为君重感叹，片时何意便乖离。迎门犹记牵衣笑，抚榻空怀涨乳悲。梦里不知生死隔，旧嬉游处细寻推。
﻿丁未新正与诗社诸公园亭宴集彦衡有诗众皆属和一时樽酒宾席之胜殆可乐也余虽老顾不可虚盛意勉为赋此,金,段克己,七言律诗,秋去冬来春又催，昆明信有劫馀灰。心游碧落丝千尺，梦绕琼林日几回。处世祇宜同鹿豕，和羹谁复忆盐梅。老来笔力犹强健，一首新诗酒一杯。
﻿冯弟自北山来出其旧所为诗百馀篇虽未暇尽读尝鼎一脔足知馀味吾弟离群索居无师友之益能自道其所志盖绝无而仅有者也虽然掘井九仞而不及泉犹为弃井耳适汉臣张君见过论文话旧以及吾弟之贤因作诗许其所已能而勉其所未至以寄之幸时复观览以自警省勿徒实箧笥而已,金,段克己,七言律诗,少年事业莫蹉跎，听我尊前一曲歌。铸剑必期经百鍊，为文固自要三多。凡胎须得丹砂换，壮志休辞铁砚磨。平地为山由一篑，词源他日看银河。
﻿读张志和传,金,段克己,七言律诗,一叶轻舟一钓纶，朝廷无处觅玄真。太虚明月为知己，细雨斜风不著人。西塞贪看飞白鹭，东华忘却软红尘。还思扰扰求名者，肯信人閒有逸民。
﻿排遣,金,段克己,七言律诗,四海干戈战血腥，头皮留在更须名。病寻药物为閒计，闷引文书作睡程。万事转头慵挂眼，一杯到手最关情。此身定向山閒老，我与山英有旧盟。
﻿雄飞亭主人张君器之有龙庭之行赋诗为饯,金,段克己,七言律诗,千丈虹蜺卷壮图，几回弹铗叹无鱼。南溟久滞垂天冀，北阙谁飞荐鹗书。投笔尚希班定远，题桥终遂马相如。浩歌若过燕山市，为我登台吊望诸。
﻿兰丈晚节轩,金,段克己,七言律诗,晚节谁能识此君，一官不复任浮沈。蛰龙未起三冬卧，老骥犹存万里心。陶令不来尊有酒，嵇康已逝室无琴。横溪文字光千古，旧有新诗播士林。
﻿寿县大夫薛宝臣,金,段克己,七言律诗,薛姓婵嫣自古分，君侯苗裔粹其门。已闻佳绩多前古，更溢馀波及后昆。久屈祥鸾栖恶枳，稔推利器遇蟠根。徵书未至身閒暇，且看尊前舞袖翻。
﻿九日山园小宴取五柳公采菊东篱下为韵赋诗侑觞 其一 ,金,段克己,五言绝句,世无李元礼，谁容孔北海。长歌归去来，篱菊无人采。
﻿九日山园小宴取五柳公采菊东篱下为韵赋诗侑觞 其二 ,金,段克己,五言绝句,古来贤哲人，饿死填空谷。清杯幸不空，且醉篱边菊。
﻿九日山园小宴取五柳公采菊东篱下为韵赋诗侑觞 其三 ,金,段克己,五言绝句,风雨山城暮，黄花自满丛。幽怀若为写，正要玉西东。
﻿九日山园小宴取五柳公采菊东篱下为韵赋诗侑觞 其四 ,金,段克己,五言绝句,爱酒陶元亮，持杯对菊枝。醉时催客去，犹复有藩篱。
﻿九日山园小宴取五柳公采菊东篱下为韵赋诗侑觞 其五 ,金,段克己,五言绝句,饥餐秋菊英，采采不盈把。日落四山昏，独坐衡门下。
﻿楸花,金,段克己,七言绝句,楸树馨香见未曾，墙西碧盖耸孤棱。会须雨洗尘埃尽，看吐高花一万层。
﻿仲冬之初家弟诚之自芹溪得红梅数枝作三诗以见意夜归枕上次韵简山中二三子 其一 ,金,段克己,七言绝句,十月梅花春未知，竹閒璀璨出斜枝。耐寒巧作新妆面，绝胜含章檐下时。
﻿仲冬之初家弟诚之自芹溪得红梅数枝作三诗以见意夜归枕上次韵简山中二三子 其二 ,金,段克己,七言绝句,颜色馨香几个知，丛篁深处见横枝。孤标祇得诗人爱，花样而今不入时。
﻿仲冬之初家弟诚之自芹溪得红梅数枝作三诗以见意夜归枕上次韵简山中二三子 其三 ,金,段克己,七言绝句,梅格孤高只自知，耻随桃李斗新枝。天寒翠袖依修竹，却在橙黄橘绿时。
﻿卢希颜草虫横披,金,段克己,七言绝句,半李黄芦相并枝，秋虫萧洒弄幽姿。画师老笔生新意，写出无声七月诗。
﻿暮春有感 其一 ,金,段克己,七言绝句,忙携歌酒趁清欢，桃李多能几日看。欲识诗人愁绝处，落花时节一凭栏。
﻿暮春有感 其二 ,金,段克己,七言绝句,春到芜菁事已非，杜鹃看又唤春归。幽香一点无寻处，燕蹴飞红染客衣。
﻿暮春有感 其三 ,金,段克己,七言绝句,及时行乐不应迟，管领风光更有谁。花落花开春又去，都能消得几篇诗。
﻿翠微上人病閒,金,段克己,七言绝句,叹息维摩老病身，散花丈室久无人。呼儿却问文殊疾，公案而今脱地新。
﻿梅花十吟 其一 忆,金,段克己,七言绝句,姑射仙人冰雪肤，昔年伴我向西湖。别来几度春风换，标格而今似旧无。
﻿梅花十吟 其二 梦,金,段克己,七言绝句,天仙邀我醉瑶台，春向飞琼笑里回。为报梨花缘已断，休将云雨下山来。
﻿梅花十吟 其三 寻,金,段克己,七言绝句,风流谁似李三郎，不记仙姿委路傍。天上人閒无觅处，风来罗幕只闻香。
﻿梅花十吟 其四 探,金,段克己,七言绝句,虢国夫人约素身，不教脂粉涴天真。一斑曾向春前见，颜色如今更可人。
﻿梅花十吟 其五 乞,金,段克己,七言绝句,寄语诗人林隐君，水西千树要平分。玉颜绛领堪娱老，御史何劳觅紫云。
﻿梅花十吟 其六 折,金,段克己,七言绝句,白玉堂深夜色寒，玉儿和月倚蓬山。高情不似章台柳，也许馀人取次攀。
﻿梅花十吟 其七 嗅,金,段克己,七言绝句,手撚冰蕤步月华，暗香先已透垂瓜。寿阳毕竟无才思，但卧含章拂落花。
﻿梅花十吟 其八 浸,金,段克己,七言绝句,玉骨浑将山麝熏，冰肌得水更精神。淩波微步东风软，羞杀当年洛浦人。
﻿梅花十吟 其九 浴,金,段克己,七言绝句,脉脉晴天翠幕张，玉环月底按霓裳。却嫌尘污香罗袜，故著温泉为洗妆。
﻿梅花十吟 其十 惜,金,段克己,七言绝句,窈窕银屏掩画堂，为嫌玉瘦怽昏黄。落英犹可为香爇，不学翔风老退房。
﻿花木八咏 其一 海棠风,金,段克己,七言绝句,玉妃酒晕透香肌，满颊娇红睡起时。小立沈香亭子外，钗横鬓乱任风吹。
﻿花木八咏 其二 杨柳烟,金,段克己,七言绝句,舞罢霓裳醉似泥，六宫谁敢斗腰肢。侍儿扶起娇无力，云母屏深午醒迟。
﻿花木八咏 其三 荷叶露,金,段克己,七言绝句,仗下华清赐浴时，温泉香腻洗凝脂。团花翠壁琉璃滑，狼藉珠玑醉不知。
﻿花木八咏 其四 葵花日,金,段克己,七言绝句,晓日穿花透翠帷，环儿软语诉分离。发肤之外皆君赐，妾自倾心君不知。
﻿花木八咏 其五 菊花霜,金,段克己,七言绝句,风帘斜揭玉钩栏，端正楼高烛影残。宿酒困人梳洗懒，从教残粉涴金钿。
﻿花木八咏 其六 芭蕉雨,金,段克己,七言绝句,梨园子弟去无踪，门掩蓬莱绣帐空。寂寞绿窗深夜雨，伤心不独有梧桐。
﻿花木八咏 其七 梅花月,金,段克己,七言绝句,蓬岛春寒减玉肌，却凭羽客寄相思。凭肩私语长生殿，准□□□□□□。
﻿花木八咏 其八 山茶雪,金,段克己,七言绝句,娘子宫中仪体新，八姨羞把旧妆匀。画罗瑞锦难相称，故著龙香簇绛巾。
﻿退之留别大颠图,金,段克己,七言绝句,吏部文章日月光，平生忠义著南荒。肯因一转山僧语，换却从来铁石肠。
﻿汉阴抱瓮图,金,段克己,七言绝句,凿井为畦并汉皋，区区抱瓮不辞劳。古人伎俩今人笑，举世师师尚桔槔。
﻿丁未三月二十八日县大夫薛君宝臣过余芹溪精舍酒閒雨作时方苦旱喜而赋之,金,段克己,七言绝句,麦田日日起黄埃，官长忧民意不开。底是山灵多妩媚，故驱风雨过江来。
﻿明日李生湛然见和仍韵答之 其一 ,金,段克己,七言绝句,东风吹雨绝纤埃，尊酒相逢尽日开。不是官閒公事少，此中能得几回来。
﻿明日李生湛然见和仍韵答之 其二 ,金,段克己,七言绝句,日烘窗户袅轻埃，醉眼朦胧尚倦开。不是故人留顾盼，衡门未省有人来。
﻿寿卫生袭之,金,段克己,七言绝句,去年即席赋新诗，今岁迎门把酒卮。似此相逢能几度，莫教虚负百年期。
﻿为龙门史师寿不遇,金,段克己,七言绝句,香雾霏霏晓未开，一尊特地为君来。仙翁落魄知何处，贪醉蟠桃不肯回。
﻿杨生彦衡袖初夏三数诗过余徵和虽勉强应命格韵枯槁深惭见知 其一 ,金,段克己,七言绝句,枝头梅子半傅黄，门巷阴阴午景长。为语儿童休报事，乃翁方且作诗忙。
﻿杨生彦衡袖初夏三数诗过余徵和虽勉强应命格韵枯槁深惭见知 其二 ,金,段克己,七言绝句,刁骚短发半垂黄，深觉闲中气味长。买得溪山犹是错，往来杖屦却成忙。
﻿杨生彦衡袖初夏三数诗过余徵和虽勉强应命格韵枯槁深惭见知 其三 ,金,段克己,七言绝句,蔷薇经雨陨轻黄，芍药翻阶竹笋长。年少往来长不住，恰如蜂蝶为花忙。
﻿杨生彦衡袖初夏三数诗过余徵和虽勉强应命格韵枯槁深惭见知 其四 ,金,段克己,七言绝句,案上新经未入黄，风帘不动篆烟长。须知静里乾坤大，不觉飞空日月忙。
﻿杨生彦衡袖初夏三数诗过余徵和虽勉强应命格韵枯槁深惭见知 其五 ,金,段克己,七言绝句,奏赋当年对赭黄，渔樵今日话偏长。青山绿水无穷意，信使人生空自忙。
﻿杨生彦衡袖初夏三数诗过余徵和虽勉强应命格韵枯槁深惭见知 其六 ,金,段克己,七言绝句,酒熟江村擘蟹黄，论诗看剑引杯长。閒身散懒无拘束，笑杀君房醉里忙。
﻿杨生彦衡袖初夏三数诗过余徵和虽勉强应命格韵枯槁深惭见知 其七 ,金,段克己,七言绝句,老来闭口罢雌黄，书卷慵拈白日长。门掩东风无客过，不知人世有閒忙。
﻿杨生彦衡袖初夏三数诗过余徵和虽勉强应命格韵枯槁深惭见知 其八 ,金,段克己,七言绝句,不求纡紫与怀黄，竹杖芒鞋野兴长。信步芹溪溪上路，杨花又是一番忙。
﻿杨生彦衡袖初夏三数诗过余徵和虽勉强应命格韵枯槁深惭见知 其九 ,金,段克己,七言绝句,晨兴赏玩抵昏黄，昼短其如夜苦长。秉烛醉归君莫怪，一生能得几回忙。
﻿杨生彦衡袖初夏三数诗过余徵和虽勉强应命格韵枯槁深惭见知 其十 ,金,段克己,七言绝句,蟾蜍讵可逐飞黄，云海茫茫去路长。世外仙方无分得，漫劳心力一生忙。
﻿送双白渠史梁君二子北上,金,段克己,七言绝句,连壁双飞二凤毛，眼明又复识英豪。鸾声哕哕朝天日，想有新诗夺锦袍。
﻿送故人子赴燕,金,段克己,七言绝句,莫谓城南尺五天，此行几日到幽燕。昂霄耸壑从兹始，万里青云稳著鞭。
﻿赠医师范子和,金,段克己,古风,我庐姑射东，君居西山隅。相去不十里，曳杖以问途。知我远方来，尽室相煦濡。衰年况多病，药物必尔须。诊视得家法，就为医多卢。贫贱人所恶，世利人所趋。君子异于众，而独与我娱。延我升中堂，坐列皆明儒。酒肴既登俎，左右罗童奴。令行爵无算，促使开大壶。酒酣意气逸，高论到唐虞。日晏未得归，欲起时见拘。自言小邑中，何尝试士夫。久客惜人情，褊量动辄踰。仍呼儿出拜，头角异凡雏。从小好文字，未睹明月珠。长者幸有赐，终身不敢渝。既蒙主人知，所愿献良图。世人岂无才，唯德不能俱。不见盆成括，以是丧厥躯。又徵荀氏语，至察则无徒。大辩外若讷，聪明守以愚。颜子称大贤，尚云有若无。吾言傥无忽，荣名不须沽。
﻿花木八咏岁己酉春正月十有一日吾友张君汉臣下世家贫不能葬乡邻办丧事诸君皆有吊章且邀余同赋每一忖思辄神情错乱秉笔复罢今忽四旬矣欲绝不言无以表其哀因作古意四篇虽比兴之不足观者足知予志之所在则进知吾汉臣也无疑 其一 ,金,段克己,古风,高楼薄浮云，知是何人宅。卖诸轻薄儿，身为五侯客。日暮斗鸡回，车骑何翕赫。鼻息吹虹蜺，行路皆踧踖。岂知黔娄生，储粟无儋石。衣衾不掩尸，送我城东陌。寥寥百世下，谁分夷与蹠。
﻿花木八咏岁己酉春正月十有一日吾友张君汉臣下世家贫不能葬乡邻办丧事诸君皆有吊章且邀余同赋每一忖思辄神情错乱秉笔复罢今忽四旬矣欲绝不言无以表其哀因作古意四篇虽比兴之不足观者足知予志之所在则进知吾汉臣也无疑 其二 ,金,段克己,古风,北方有黄鹄，饱义气勇烈。天寒辞故巢，思欲近丹穴。吁嗟翅翎短，云海路隔绝。凤皇不相待，孤愤无由泄。耻与鸱鸢群，朝夕肆饕餮。一步两叫号，心摧口流血。侧头向苍昊，永与羁雌决。人皆尚鸱鸢，反谓黄鹄劣。世无弃瓢翁，轩轾定谁说。猿鹤与沙虫，泯泯同一辙。悲来结中肠，欲辩再三咽。
﻿花木八咏岁己酉春正月十有一日吾友张君汉臣下世家贫不能葬乡邻办丧事诸君皆有吊章且邀余同赋每一忖思辄神情错乱秉笔复罢今忽四旬矣欲绝不言无以表其哀因作古意四篇虽比兴之不足观者足知予志之所在则进知吾汉臣也无疑 其三 ,金,段克己,古风,艺兰当清秋，生育胡不早。西风发微香，能得几时好。飞霜半夜来，灭没先百草。真宰独何心，吞声不复道。
﻿花木八咏岁己酉春正月十有一日吾友张君汉臣下世家贫不能葬乡邻办丧事诸君皆有吊章且邀余同赋每一忖思辄神情错乱秉笔复罢今忽四旬矣欲绝不言无以表其哀因作古意四篇虽比兴之不足观者足知予志之所在则进知吾汉臣也无疑 其四 ,金,段克己,古风,驱车上太行，中道车轴折。停车卧辕下，骨断筋力折。抚膺呼苍天，淫淫涕如雪。古往与今来，此憾何时绝。
﻿同封仲坚采鹭鸶藤因而成咏录寄家弟诚之兼简李卫二生,金,段克己,古风,有藤名鹭鸶，天生匪人育。金花閒银蕊，翠蔓自成簇。褰裳涉春溪，采采渐盈掬。药物时所须，非为事口腹。牛溲与马勃，良医犹并蓄。况此香色奇，两通鼻与目。尤善疗疮疡，先贤讲之熟。世俗不知爱，弃置在空谷。作诗与题评，使异凡草木。
﻿赠答封仲坚,金,段克己,古风,念昔始读书，志本期王佐。时哉不我与，触事多坎坷。归来濯尘缨，羸装聊解驮。午芹多奇峰，流水出其左。誓求十亩田，于此养慵惰。种椒盈百区，栽竹仅万个。自谓得所依，心口默相贺。经营久未成，韫椟乏奇货。低徊不能去，借宅便高卧。始构茆三閒，榱桷久摧挫。暑雨畏霖潦，霜风苦掀簸。岂无富贵人，粟布救寒饿。耻随肥马尘，拥鼻不敢唾。淹延岁月深，十手指庸愞。尘埋剑锋�，弹铗悲无那。时当春之仲，桂魄月半破。丁丁闻啄门，有客来相过。探怀出新作，高唱成寡和。清辞丽卿云，齐梁那复课。蹇余鞭不前，踯躅蚁旋磨。枯肠藜苋苦，奇字厌搜罗。君乎真可人，沽酒酌通播。酒酣胆气粗，狂言惊四座。旧游渺何许，行路方轗轲。作诗寄同声，别离伤老大。
﻿寿寇兴祖,金,段克己,古风,飘飘关辅客，逸气薄云霄。承学有源委，持论生风飙。束发侍玉阶，香名满天朝。射策不一中，雄文深自韬。嘉遁思居洛，歌诗祇和陶。生涯足文史，踪迹混渔樵。蹭蹬三十年，壮志殊未凋。人称寇公后，遇鼎复能调。才大时不容，坐使双鬓焦。朅来汾上水，吾见秋虫号。西风下木叶，天气正泬寥。劝君一杯酒，能令百忧消。开怀且痛饮，勿令乡关遥。评注（点击查看或隐藏评注）
﻿寄张弟器之,金,段克己,古风,爱酒陶彭泽，映世清节耀。乞食赋新诗，不复事边徼。士生多坎坷，异代或同调。东山不可作，敢望磻溪钓。壶觞聊自倾，登高一舒啸。但恐污世尘，永为达人笑。山堂久岑寂，宴坐度昏晓。倚壁一蒲团，幽人活计了。日高鼎茶鸣，风细炉烟袅。曳杖步庭除，看云头屡矫。安得谪仙人，神游八极表。
﻿兴上人驻锡姑射之麓他日邀余所居之净乐斋勉为赋此,金,段克己,古风,我爱兴上人，閒处先著脚。虽有买山钱，难寻一丘壑。向来栖息地，龙象久寂寞。重寻林下径，竹石苦纷薄。溪水恣交流，岩花自开落。却埽丈室中，一瓶还一钵。净乐题其颜，尘缘聊解缚。寥寥千载下，此理谁发药。我今为拈出，未免一重错。有净必有垢，无苦亦无乐。浑沌元不死，七窍刚自凿。郑重庵中人，万法本无著。独有太古心，油然满寥廓。
﻿陈君百禄隐居河汾世以医名家临财廉取予又性喜谐虽外若宽纵内实重慎而有常心真善学医者也辛丑之秋余痁作君调护周至既获勿药欲酬而不可姑以诗答其勤,金,段克己,古风,我来汾沮洳，汾滨君所居。岂期牢落际，有子可与娱。遗我以方药，投我以素书。往来八九年，问难更起余。妙处自心得，论说乃其馀。众议递持执，辞语费百车。君以一言蔽，如乱发得梳。丹砂与赤箭，应用并贮储。困穷尤所重，视之骨肉如。孰谓斯世中，乃见古人且。我不为世用，以道而卷舒。子胡自隐晦，而不干名誉。闻君有令子，万里今权舆。于公多阴德，预使高门闾。请君事斯语，勿谓吾计疏。
﻿丁酉春雪,金,段克己,古风,几日东风吹冻雪，麦苗乾死埋沙尘。客床敧枕睡不稳，寒气偏寻老病身。沈沈夜色涵窗白，却讶微云弄山月。开门澹荡雪满空，拂面犹疑柳花湿。二气交感天地通，千林玉立天无风。蓬莱宫阙堕人世，三日不见车马踪。��燮燮殊未已，此瑞应知同万里。远客休歌蜀道难，农夫剩有丰年喜。买牛便好事春耕，况复新来官长清。田家衣食无美恶，不困追胥死亦乐。
﻿送李山人之燕,金,段克己,古风,与君把臂临黄河，缺壶声里度悲歌。玉缸酒半离筵起，千里东风射马耳。孰能忍饥学夷齐，看人鼻孔吹虹蜺。莫道书生成事少，男儿盖棺事乃了。雄心虽壮未能伸，客舍萧条逢暮春。卢沟河上千株柳，满地杨花愁杀人。
﻿赠刘润之,金,段克己,古风,平生不愿万户侯，但愿一识刘荆州。荆州已远不可见，裔孙今幸从吾游。慨然议论吐肝胆，腰閒古剑鸣蛟虬。酒酣醉墨出险怪，笔势惝恍令人愁。世人争欲得一诺，黄金不用如山邱。结交以义不以利，乐人之乐忧其忧。自从管鲍死，此道今悠悠。岂忆流落中，忽见古人俦。古来贤哲士不达，饥寒不解为身谋。纷纷眼底知音少，几向西风叹白头。
﻿乙巳清明游青阳峡,金,段克己,古风,东山气象太猛悍，万马骎骎来楚甸。中分不肯割鸿沟，锻砺戈矛期一战。西山折北如西汉，独馀绛灌奔而殿。谁为刘项决雌雄，赖有韩彭力相援。卢沟直下两山合，泯泯暗流通一线。突为瀑布出山口，流沫成轮浪成漩。前逾百步落石瓮，黛蓄膏渟那敢眄。沈沈南去若白虹，为屿为泜互隐现。凿开混沌几千秋，世俗虽见如不见。今人谁有笔如椽，为写佳名传宇县。人閒佳节重清明，呼儿折简招诸彦。一生能著几两屐，佳处每欲经行遍。山灵著意劝人游，吞吐烟霞生万变。山阿玉女跪焚香，岩畔仙人一笑倩。居者俨若帝王尊，剑佩雍容侍开宴。植者磊落如钜人，聚立广庭议封禅。拱者矫矫如勇夫，执戈夹戺著綦弁。平滩浅濑乍可揭，溪路曲折随峰转。葛屦偏宜苔藓滑，行襟时被蔷薇罥。当面烟岚舞翠蛟，出岫閒云飘素练。群行不复事拘检，眼正明时脚还倦。班荆共坐溪上石，粔籹浊醪具时馔。良辰无奈夕阳催，羽觞正要清歌荐。醒心况复有寒泉，玉池遄返成三咽。三分春色二分休，风外飞花时一片。古人行乐欲及时，半百之年犹掣电。唯有爱山缘未断，梦寐孱颜添健羡。一穷到骨不自治，虚负胸中书万卷。漫向山林老却人，生来不识荆州面。肝胆槎枒须酒浇，顾我非狂亦非狷。纷纷世无真是非，弃置从渠若秋扇。归来新月偃林梢，寂寞衡门掩深院。
﻿戊申四月游禹门有感,金,段克己,古风,黄河一线天上来，两山突兀屏风开。天生圣人为万世，惊涛拍岸鸣春雷。冷云直上三千丈，石颠古庙高崔巍。断碑岁月不可考，丹书剥落空莓苔。嗟乎去古盖已远，荒辞漫汗相惊猜。安居平土果谁力，愚民耳目诚可哀。一声渔笛起何处，沧洲雅兴还悠哉。
﻿正月十六日夜雪,金,段克己,古风,正月望夜夜气交，长空月辉生白毫。东风澹荡振林木，春云滃郁翻惊涛。望中已觉没河汉，坐中不见群山高。打窗雪片大如手，苍髯噤痒磔猬毛。我意天心厌诛戮，净洗战血除腥臊。方今廊庙已备具，左有夔龙右有皋。爱民亲贤急先务，朱轮皂盖驰英豪。遗黎幸脱疮痍阨，讴吟圣世心坚牢。驱牛负耒过门户，至死不复远遁逃。白头老儒最无用，天才鲁钝非时髦。日月消磨两蓬鬓，天地飘零一缊袍。诗书自足教稚子，藜藿犹能饫老饕。清晨喜有蔬圃润，而可暂息抱瓮劳。兰芽含甲未出土，萧艾覆陇已可薅。閒中事业澹无味，佳趣才如食蟹螯。兴来歌咏适情性，背痒似得麻姑搔。芹山冈崒寒玉瘦，芹水澄澈春蒲桃。直缘山水久留恋，日向溪头醉浊醪。青云富贵岂不愿，蟠木轮囷宁自韬。结构大厦要梁栋，操割清庙须鸾刀。功名傥可跂契稷，跳梁里巷誇儿曹。君不见昔在周王师吕望，快若逢尹弯乌号。大人虎变固莫测，运命由来有所遭。蓬莱方丈在何处，我将入海恣游遨。天风飘飘鲸背稳，下视尘世空嘈嘈。
﻿寿家弟诚之二首 其一 ,金,段克己,古风,赠君以湘山桃竹之杖，酌君以昆邱玉液之泉。泉以益肺腑之清气，杖以扶贞节于暮年。乃命童子敬设几筵。抽中山秋兔之豪，舒浣花五色之笺。涤端溪彘肝之研，磨伊川老松之烟。遂含情而抒思，写棣萼之新篇。请君听我歌，歌声咽塞而不传。玉堂金马在何处，姑山汾水空连绵。世人所后我所先。此生安得不屯邅。但能道义追渊骞。何妨坐客寒无毡。鸟栖深林鱼泳渊。膏以其明还自煎。文字点勘费丹铅。朝夕胡为粥与饘。百年飘忽如流川。今日已觉昨日贤。青州从事殊可怜。径须呼至黄花前。一酌入口百忧捐。与君曝背同醉眠。
﻿寿家弟诚之二首 其二 ,金,段克己,古风,朝采西山芹。暮卧西山云。十年混迹鹿豕群。闭户不出避世纷。胸中泾渭外不分。鹤以声自闻。薰以香自焚。续经不用如河汾。教子读书事耕耘。伫期道化行汝坟。敲门载酒来数君。径呼大白与策勋。令徵前事兼论文。奇语閒出张吾军。不觉庭柯眄夕曛。烂醉西风乐我真。雄国有狗方听听。
﻿景纯浩然见过径饮成醉夜中雨作比近五鼓月色满空晓起书长语赠二子,金,段克己,古风,退之方北归，见蠍即成喜。东坡还泗上，铎声欣入耳。而况羁旅中，解后遇知己。东风淡荡百草芳，游丝飞絮白日长。一杯相祝对流水，白酒微带溪芹香。渔歌樵唱竟相属，不觉半山无夕阳。醉卧山堂听山雨，冰雪对床挥夜语。一镫照壁映悠悠，恰似孤舟泛青楚。梦回酒醒明月高，风雨向来无处所。人生哀乐本皆空，莫令身世如飞蓬。
﻿赠医者呼延生,金,段克己,古风,君不见南齐潘聚师，禁耳出箭镝。又不见唐人孙甑生，祝石使相击。祝溪溪不流，徐登先破的。以树徙痈疽，伯宗多伟绩。后来便说呼延生，神异一时无匹敌。誓言拯众疾，犹己有饥溺。吐气作云霓，掉舌飞霹雳。炎凉随手变，众苦已荡涤。百谢不一顾，黄金同瓦砾。饮酒过百觚，醉不遗涓滴。归来掩关卧，瑶琴閒挂壁。所至汉义合，无莫亦无适。衡门时见过，笑语慰岑寂。却愁仙籍告功成，便恐人閒无处觅。
﻿癸丑仲秋之夕与诸君会饮山中感时怀旧情见乎辞,金,段克己,古风,少年著意作中秋，手捲珠帘上玉钩。明月欲上海波阔，瑞光万丈东南浮。楼高一望八千里，翠色一点认瀛洲。桂华徘徊初泛滟，冷溢杯盘河汉流。一时宾客尽豪逸，拥鼻不作商声讴。无何陵谷忽迁变，杀气黯惨缠九州。生民冤血流未尽，白骨堆积如山邱。比来几见中秋月，悲风鬼哭声啾啾。遗黎纵复脱刀机，忧思离散谁与鸠。回思少年事，刺促生百忧。良辰不可再，金尊空相对。明月恨更多，故使浮云碍。照见古人多少愁，懒与今人照兴废。今人古人俱可怜，百年忽忽如流川。三军鞍马閒未得，镜中不觉摧朱颜。我欲排云叫阊阖，再拜玉皇香案前。不求羽化为飞仙，不愿双持将相权。愿天早赐太平福，年年人月长团圆。
﻿史伯友好礼斋,金,段克己,古风,禹门山壁石巃嵷，惊涛拍岸石疑动。奔腾西去疾于飞，千里一折不旋踵。山水不得独当奇，异气钟人生将种。乃翁阴德及后昆，墓木而今犹未拱。大儿膂力号绝人，挟槊弯弧贾馀勇。小儿精神大于身，野鹤乘风欲高耸。人物风流此一时，坐使山河价增重。读书已能了大义，稼穑还知依亩陇。孰谓人閒杞梓林，肯与樗栎同拥肿。良心一发不可遏，油然而上若泉涌。悦亲诚身固有道，不得乎友深自悚。一豪骄气不可作，好礼名斋心益悚。敷陈几席待佳士，却扫门庭谢凡冗。善言急闻闻必拜，未之能行后惟恐。结袜何尝愧古人，亲诣仍能越常奉。慎恭勇智咸有节，人伪不私无所壅。汝之所得亦已多，更须道义相切磋。佳时劝客金叵罗，主人起舞客齐歌。遁庵野叟鬓已皤，坐中不觉衰颜酡。六龙冉冉奔羲和，年年事业毋蹉跎。君其为我疾挥鲁阳戈，我亦浼君颠倒挽黄河。他时策杖重来过，更名此里为鸣珂，名与西山俱不磨。
﻿水调歌头 癸卯八月十七日逆旅平阳夜闻笛声有感而作,金,段克己,词,乱云低薄暮，微雨洗清秋。凉蟾乍飞破镜，倒影入南楼。水面金波滟滟，帘外玉绳低转，河汉截天流。桂子堕无迹，爽气袭征裘。广寒宫，在何处，可神游。一声羌管谁弄，吹彻古梁州。月自于人无意，人被月明催老，今古共悠悠。壮志久寥落，不寐数更筹。
﻿水调歌头 其一 迎送神二词为刘润之赋,金,段克己,词,清秋好天气，禾黍巳登场。群心思答神贶，吉日复辰良。神既来兮庭宇，飒飒西风吹雨，仙仗俨长廊。巫觋传神语，出户舞伥伥。刲肥羜，沥桂酒，奠椒浆。一年好处须记，此乐最难忘。风外渊渊箫鼓，醉饱满城黎庶，健倒卧康庄。夜久群动息，风散一帘香。
﻿水调歌头 其二 迎送神二词为刘润之赋,金,段克己,词,双龙隐扶辇，千骑纵翱翔。云旌翠蕤摩荡，遥指白云乡。风驭飘飘高举，云驾攀留无处，烟雾杳茫茫。小立西风外，似听佩锵锵。暮天长，秋水阔，远山苍。归途正踏明月，醉语说丰穰。但愿明年田野，更比今年多稼，神贶讵能忘。君可多酾酒，吾复有新章。
﻿满江红 其一 过汴梁故宫城二首,金,段克己,词,塞马南来，五陵草树无颜色。云气黯、鼓鼙声震，天穿地裂。百二山河俱失险，将军束手无筹策。渐烟尘、飞度九重城，蒙金阙。长戈袅，飞鸟绝。原厌肉，川流血。叹人生此际，动成长别。回首玉津春色早，雕栏犹挂当时月。更西来、流水绕城根，空呜咽。
﻿满江红 其二 过汴梁故宫城二首,金,段克己,词,尘满貂裘，依旧是、新丰羁客。还感慨、中年多病，惟堪眠食。方寸玉阶无地借，诗书勋业休重忆。况而今、双鬓已成丝，非畴昔。兴废事，吾能说。今古恨，空填臆。向南风望断，五弦消息。眯眼黄尘无处避，洗天风雨来何日。待酒酣、慷慨语平生，无人识。
﻿满江红 寿陈丈良臣,金,段克己,词,有妫之后，国于陈、庆流苗裔。还世有、异人閒出，簪缨不替。别派中分汾水右，英灵吸尽姑山气。看凤麟、来应太平期，为佳瑞。都未展，经邦志。医与卜，浑馀事。把活人手段，此中聊试。德义不孤朋友乐，田园粗了儿孙计。有鬓丝、禅榻老生涯，栖心地。
﻿满江红 梦庵张君信夫生朝,金,段克己,词,腊尽春来，还又是、新年入手。人共喜、丹山仙桂，一枝初秀。转首黄金都散尽，酒酣弹铗蛟龙吼。想平生、豪气尚依然，冲星斗。红未透，花枝瘦。人不老，花依旧。老生涯正要，东山歌酒。翠壁撑空山玉立，长河泻浪风雷走。挽山河、胜槩入金樽，为君寿。
﻿满江红 登河中鹳雀楼,金,段克己,词,古堞凭空，烟霏外、危楼高矗。人道是、宇文遗趾，至今相续。梦断繁华无觅处，朱甍碧甃空陈迹。问长河、都不管兴亡，东流急。侬本是，乘槎客。因一念，仙凡隔。向人间頫仰，已成今昔。条华横陈供望眼，水天上下涵空碧。对西风、舞袖障飞鸿，沧溟窄。
﻿满江红 卫生衡之寿,金,段克己,词,春色三分，犹未一、元宵才过。行乐处、软红香雾，未收镫火。杨柳梢头青尚浅，梅花萼底红初破。待东风、吹绿满瀛洲，愁无那。无一物，为君贺。歌我志，君须和。问人生底事，必须奇货。好对青山倾白堕，休嗟事业违人些。怕他时、富贵逼人来，妨高卧。
﻿满江红 清明与诸生登西硙柏冈,金,段克己,词,欲把长绳，维白日、暂留春住。亲友面、一回相见，一回非旧。扰扰胶胶尘世事，不如人意十常九。向斜阳、无语倚危楼，空搔首。活国手，谈天口。都付与，尊中酒。这情怀又是，去年时候。风外纷纷飞絮乱，柳边湛湛长江去。问老来、还有几多愁，愁如许。
﻿满江红 遁庵主人植菊阶下秋雨既盛草莱芜没殆不可见江空岁晚霜馀草腐而吾菊始发数花生意凄然似诉余以不遇感而赋之因李生湛然归寄菊轩弟,金,段克己,词,雨后荒园，群卉尽、律残无射。疏篱下、此花能保，英英鲜质。盈把足娱陶令意，夕餐谁似三闾洁。到而今、狼藉委苍苔，无人惜。堂上客，头空白。都无语，怀畴昔。恨因循过了，重阳佳节。飒飒凉风吹汝急，汝身孤特应难立。漫临风、三嗅绕芳丛，歌还泣。
﻿满江红 重九日山居感兴,金,段克己,词,五柳成阴，三径晚、宦游无味。还自叹、迎门笑语，久须童稚。归去来兮尊有酒，素琴解写无弦趣。醉时眠、推手遣君归，吾休矣。富与贵，非吾事。贫与贱，宁吾累。步东篱遐想，昔人高致。霜菊盈丛还可采，南山依旧横空翠。但悠悠、一点会心时，君须记。
﻿大江东去 和答卫生袭之,金,段克己,词,道人活计，本清虚挂壁，素琴而已。底事中心尝悁悁，不足一人之毁。人果何尤，天无可怨，政欲求诸己。愧生于内，赧然其颡流泚。圣道不远于人，步趋进退，谁复能违此。好把藩篱多剖却，看取成蹊桃李。笃敬忠诚，尚行蛮貊，岂不行州里。三薰三沐，为君准拟沉水。
﻿大江东去 送杨国瑞西行兼简仲宣生,金,段克己,词,悲哉秋气，觉天高气爽，澹然寥泬。行李悤悤人欲去，一夜征鞍催发。落叶长安，雁飞汾水，怕见河梁别。中年多感，离歌休唱新阕。暮雨也解留人，檐声未断，窗外还骚屑。满眼清愁吹不散，莫倚心肠如铁。面目沧浪，齿牙摇落，鬓发三分白。故人相问，请君还为渠说。
﻿大江东去 次韵答彦衡,金,段克己,词,无堪老懒，喜春来蔬笋，劝加餐食。底事东君留不住，忙似人閒行客。忧喜相寻，利名羁绊，心自无休息。不如閒早，付他妻子耕织。门外柳弄金丝，落花飞不起，东风无力。浊酒一杯谁送我，欢意都非畴昔。致主无心，苍颜白发，敢更希前席。功名蛮触，何须千里追北。
﻿水龙吟 寿舍弟菊轩,金,段克己,词,天高秋气初清，姑山汾水增明秀。黄花红叶，输香泛滟，恰过重九。细捻金蕤，旋题新句，满斟芳酒。况人生自有，安排去处，须富贵、何时有。休说山中宰相，也不效、斜川五柳。锄犁自把，山田耕罢，双牛随后。经史传家，儿孙满眼，渐能承受。待与君坐阅，庄椿岁月，作皤然叟。
﻿汉宫春 纯甫生朝，且有弄璋之喜，赋此以贺,金,段克己,词,公子归来，笑平生湖海，豪气依然。黄金散尽，落魄谁识当年。世閒底物，解挽回、镜里朱颜。人共道，愁须殢酒，几回推向尊前。闻说梦熊初兆，喜一枝慰眼，岁晚流连。蟠桃会须结子，运偶三千。诗书旧业，要他时、分付青毡。□□□、庭阶照映，卧看玉树芝兰。
﻿满庭芳 其一 山居偶成每与文翰二三子论文把酒歌以侑觞亦足以自乐也,金,段克己,词,归去来兮，吾家何在，结茆水际林边。自无人到，门设不须关。蛮触政争蜗角，荣枯事、不到尊前。应堪叹，清溪流水，东去几时还。此身何处著，从教容与，木雁之閒。算躬耕陇亩，在我无难。便把锄头为枕，眠芳草、醉梦长安。烟波客，新来有约，要买钓鱼竿。
﻿满庭芳 其二 山居偶成每与文翰二三子论文把酒歌以侑觞亦足以自乐也,金,段克己,词,归去来兮，渔歌樵唱，觅愁愁在那边。承流委顺，万事没机关。眼底江山如画，松环抱、脩竹当前。君便有，侯封相印，到此也须还。人生消底物，百年都付，茆屋三閒。但卷舒以道，到了何难。日月消磨双鬓，中原信、未报平安。蒙头睡，日高慵起，帘影上三竿。
﻿满庭芳 雪夜用前韵,金,段克己,词,万籁收声，六花呈瑞，小桥路断江边。笑潮州刺史，匹马蓝关。谩有清名千载，一杯酒、孤负生前。争如我，围炉小酌，和气笑中还。梅梢新月上，芒鞋竹杖，烂赏林閒。便销金低倡，欲换应难。勋业何须看镜，蓬窗底、空卧袁安。君须记，游鱼失水，那可上长竿。
﻿望月婆罗门引 其一 癸卯元宵与诸君各赋词以为乐寂寞山村无可道者因述其昔年京华所见以望月婆罗门引歌之酒酣击节将有堕开元之泪者,金,段克己,词,暮云收尽，柳梢华月转银盘。东风轻扇春寒。玉辇通宵游幸，綵仗驾双鸾。闻鸣弦脆管，鼎沸鳌山。漏声未残。人半醉、尚追欢。是处镫围绣毂，花簇离鞍。繁华梦断，醉几度、春风双鬓斑。回首处、不见长安。
﻿望月婆罗门引 其二 癸卯元宵与诸君各赋词以为乐寂寞山村无可道者因述其昔年京华所见以望月婆罗门引歌之酒酣击节将有堕开元之泪者,金,段克己,词,凤城春好，玉箫金管恣游盘。梅妆犹怯轻寒。一曲清平妙舞，掌上看回鸾。渐霓裳欲遍，翠敛春山。良宵易残。歌别鹤、惜馀欢。眼底浮华自满，尘浣吟鞍。瘴半私酒，若真是、京东夫子斑。身幸健、敢复求安。
﻿蝶恋花 寿卫生袭之,金,段克己,词,二月山城春尚未。柳弄东风，恰吐黄金蕊。占断溪头佳丽地。多君先得閒中趣。我为虚名相绊系。君自深藏，不识愁滋味。世事无劳深著意。年丰酒贱须勤置。
﻿蝶恋花 闻莺有感,金,段克己,词,鶗鴂一声春已晓。蝴蝶双飞，暖日明花草。花底笙歌犹未了。流莺又复催春老。早是残红枝上少。飞絮无情，更把人相恼。老桧独含冰雪操。春来悄莫人知道。
﻿蝶恋花 寿山人湛然李生,金,段克己,词,岩菊开时霜信杳。风雨无情，又是重阳了。茆舍疏篱人不到。床头醅瓮生微笑。莫怪住山真小草。颦损蛾眉，愁独无人扫。花底一杯须健倒。醉中听唤卿卿小。
﻿江城子 甲辰晦日立春,金,段克己,词,鸡栖行李短辕车。马如蛙。畏途赊。四十九年、强半在天涯。任使东风吹不去，头上雪，眼中花。甘泉宜稌复宜麻。近山窊。更宜瓜。明日新年、闻健早还家。报答春光犹有酒，倾白蚁，岸乌纱。
﻿江城子 九月有感,金,段克己,词,数椽茆舍大如蜗。老生涯。寄山家。遮眼文书、随分有些些。自愧行年如伯玉，思往事，尽堪嗟。从他鼓吹沸鸣蛙。鬓霜花。晚来加。南北东西、泛若水中槎。此去存身知有道，深自隐，效龙蛇。
﻿江城子 牡丹,金,段克己,词,百花飞尽彩云空。牡丹丛。始潜红。培养经年、造化夺天功。脉脉向人娇不语，晨露重，洗芳容。却疑身在列仙宫。翠帷重。瑞光融。烁烁红灯、间错绿蟠龙。醉里天香吹欲尽，应有悟，夜来风。
﻿江城子 尘事鞅掌每与愿违缅怀山林萧散之趣,金,段克己,词,九衢尘土涴儒冠。镜中看。失朱颜。倾倒囊资、我欲买青山。剩种閒花多酿酒，尘土外，觅清欢。功名馀事且加餐。老来閒。岂天悭。铁笛横吹、牛背稳如船。细马更须驮二八，平地上，作癯仙。
﻿渔家傲 其一 送春六曲,金,段克己,词,龙尾沟边飞柳絮。虎头山下花无数。花底醉眠留杖屦。花上露。随风散漫飘香雾。老去逢春能几度。不妨且作风光主。明日不知风共雨。回首处。夕阳又下西山去。
﻿渔家傲 其二 送春六曲,金,段克己,词,不是花开常殢酒。只愁花尽春将暮。把酒酬春无好句。春且住。尊前听我歌金缕。醉眼看花如隔雾。明朝酒醒那堪觑。早是閒愁无著处。云不去。黄昏更下廉纤雨。
﻿渔家傲 其三 送春六曲,金,段克己,词,春去春来谁作主。怨他昨夜江头雨。把酒问春春不语。头懒举。乱红飞过鞦韆去。芳草淡烟江上路。鹧鸪声里斜阳暮。风外榆钱无意绪。空自舞。如何买得青春住。
﻿渔家傲 其四 送春六曲,金,段克己,词,一片花飞春已暮。那堪万点飘红雨。白发送春情更苦。愁几许。满川烟草和风絮。常记解鞍沽酒处。而今绿暗旗亭路。怪底春归留不住。莺作驭。朝来引过西园去。
﻿渔家傲 其五 送春六曲,金,段克己,词,诗句一春浑漫与。纷纷红紫俱尘土。楼外垂杨千万缕。风荡絮。栏干倚遍空无语。毕竟春归何处所。树头树底无寻处。惟有閒愁将不去。依旧住。伴人直到黄昏暮。
﻿渔家傲 其六 送春六曲,金,段克己,词,断送春光唯是酒。玉杯重捲纤纤手。檀板轻敲歌欲就。眉黛皱。翠环暗点金钗溜。自笑而今成老丑。莺花依旧情非旧。杨柳自从春去后。谁抬举。腰支新也如人瘦。
﻿渔家傲 正月十四日夜有感而作,金,段克己,词,灯火萧条春日暮。荒山月上闻村鼓。羁客閒愁知几许。千万缕。人閒没个安排处。醉酒翩翩随所寓。泠然便以风为驭。指点虚无云外路。留不住。东将入海随烟雾。
﻿月上海棠,金,段克己,词,住山活计宜閒早。身世沧溟一沤小。日月两跳丸，迭送人閒昏晓。朱颜换，风雪俄惊岁杪。敝衣旋补荷盈沼。算骑鹤扬州古今少。休苦似吴蚕，刚把此身缠绕。君知否，我自无心可了。
﻿月上海棠 其一 和答杨生彦衡,金,段克己,词,小楼舞彻双垂手。便倩雁将书、寄元九。举首望南山，独峨眉、数峰明秀。人未老，且任高歌醉酒。莫将此乐轻孤负。唤明月清风、做三友。纤手折黄花，步东篱、为伊三嗅。英雄泪，醉揾应须翠袖。
﻿月上海棠 其二 和答杨生彦衡,金,段克己,词,时平无用经纶手。且閒把文章、和欧九。天气湛清秋，便无限、山明水秀。留客饮，但愿尊中有酒。鸱夷到处须亲负。寻山鸟山花、好朋友。尘世自薰莸，抱瑶英、与君同嗅。西风外，归去长拖布袖。
﻿月上海棠 同诗社诸君饮芹溪上,金,段克己,词,閒人不受春拘管。被东风暗入、罗帷暖。草色近还无，傍溪陡觉金沙软。梅花蕾，风味朝来不浅。十分潋滟金蕉满。□两颊潮红、百忧散。不醉且无归，任门外、玉绳低转。欢娱地，莫道书生冷眼。
﻿鹧鸪天 其一 九日寄彦衡济之兼简仲坚景纯二弟,金,段克己,词,点检笙歌上小楼。西风帘幕卷清秋。绿醅轻泛红萸好，黄菊羞簪白发稠。今古恨，去悠悠。无情汾水自西流。澹烟衰草斜阳外，并作登临一段愁。
﻿鹧鸪天 其二 九日寄彦衡济之兼简仲坚景纯二弟,金,段克己,词,酒满金尊客满楼。美人清唱眼波秋。花随酒令筵前散，香逐芳须坐上稠。山历历，水悠悠。百年光景去如流。直须烂醉酬佳节，莫惹人閒半点愁。
﻿鹧鸪天 彦衡诸君皆有和章因复仍韵以写老怀,金,段克己,词,不是秋来懒上楼。龙钟诗骨不禁秋。旧欢去我如天远，新恨撩人似发稠。空咄咄，漫悠悠。老来终是少风流。千金买笑佳公子，醉卧琼楼不识愁。
﻿鹧鸪天 其一 青阳峡对酒,金,段克己,词,千尺长虹下饮溪。两山环合翠屏围。非鱼定不知鱼乐，得鹿还生失鹿悲。花蔼蔼，絮霏霏。东风不染鬓边丝。百川尚有西流日，一老曾无却少时。
﻿鹧鸪天 其二 青阳峡对酒,金,段克己,词,古木寒藤荫小溪。溪边更著好山围。波閒容与双鸥净，空外飘飖一鹗飞。湍浪泻，万珠霏。风前天棘舞青丝。兰亭豪逸今陈迹，不醉东风待几时。
﻿鹧鸪天 其三 青阳峡对酒,金,段克己,词,飐飐轻舟送上溪。何时柳树已成围。贪看归鸟投林急，不觉残花入座飞。兰棹举，曲尘霏。新荷挽断有馀丝。酒酣却对青山笑，面目苍然不入时。
﻿鹧鸪天 其一 上巳日再游青阳峡用家弟诚之韵,金,段克己,词,瓦釜逢时亦转雷。春江得雨浪崔嵬。不才分作沟中断，偶对溪山一笑开。题姓字，拂青苔。此翁来后更谁来。不须更待移时遣，俗驾闻风已自回。
﻿鹧鸪天 其二 上巳日再游青阳峡用家弟诚之韵,金,段克己,词,楼外残云走怒雷。西山晴色晚崔嵬。柳薰迟日千丝暗，花喷温黁一夕开。须席地，更茵苔。素琴横膝赋归来。一觞一咏风流在，牛背如船倒载回。
﻿鹧鸪天 其三 上巳日再游青阳峡用家弟诚之韵,金,段克己,词,古狱干将未遇雷。一生肝胆漫崔嵬。不将身向愁中老，剩把怀于笑里开。贤圣骨，长寒苔。君如不饮复何来。便从今日为头数，比到春归醉几回。
﻿鹧鸪天 其一 暮春之初会饮卫生袭之家酒酣诸君请作乐府因为之赋使览者知吾辈之所乐也,金,段克己,词,幼岁文章已自豪。皤然犹记两垂髦。从教酒债生前有，莫待诗瓢死后漂。三万日，六千朝。百年彊半是羁骚。须君自制黄金鲙，醉我新篘玉色醪。
﻿鹧鸪天 其二 暮春之初会饮卫生袭之家酒酣诸君请作乐府因为之赋使览者知吾辈之所乐也,金,段克己,词,酾酒椎牛诧里豪。临流觞咏富时髦。纷纷世态浮云变，草草生涯断梗漂。愁不寐，夜难朝。广陵散曲屈平骚。从今有耳都休听，且复高歌饮楚醪。
﻿鹧鸪天 其三 暮春之初会饮卫生袭之家酒酣诸君请作乐府因为之赋使览者知吾辈之所乐也,金,段克己,词,当日元龙气最豪。而今尘土垫冠髦。纷纷路絮随风舞，泛泛轻鸥逐水漂。�一醉，便千朝。文章休说仆奴骚。春来春去容颜改，输我花前把碧醪。
﻿鹧鸪天 其四 暮春之初会饮卫生袭之家酒酣诸君请作乐府因为之赋使览者知吾辈之所乐也,金,段克己,词,七字骊珠句法豪。老夫倒甲堕缨髦。舆薪不见明何谓，雷雨无声麦已漂。穷研墨，几昏朝。星星鬓发半刁骚。从人笑我冬烘甚，犹可尊前举罚醪。
﻿鹧鸪天 其五 暮春之初会饮卫生袭之家酒酣诸君请作乐府因为之赋使览者知吾辈之所乐也,金,段克己,词,把酒簪花强自豪。花应羞上阿翁髦。不教春色因循过，忍为虚名孟浪漂。醒复醉，莫还朝。纷纷四海正兵骚。从渠眼底桑田变，且乐床头拨瓮醪。
﻿鹧鸪天 和答寻正道,金,段克己,词,衬步金纱村路遥。归来羞费楚词招。蜂粘落絮行池面，蝶避游丝过柳桥。方外友，仗谁邀。定于驴上作推敲。穷愁正要诗料理，莫问春来酒价高。
﻿临江仙 寿周景纯,金,段克己,词,仲蔚门墙蓬藋满，幽居不用声华。丑妻恶妾胜无家。学须勤苦就，富贵岂天耶。鼻垩未除斤未运，相望咫尺天涯。芹溪犹有折残麻。此心终莫展，迟汝对岩花。
﻿临江仙 三月十日与诸君约会西园久而不至花又狼藉因赋此以排闷,金,段克己,词,人道花开春烂熳，花残春便无情。小园独自绕花行。是非何日定，洗耳听江声。勺药牡丹俱不见，风枝犹有残英。阶前绿叶已成阴。所期犹未至，何日倒吾瓶。
﻿临江仙 幽怀用前韵,金,段克己,词,白首老儒身连蹇，不随时世纷华。尽他人笑鲁东家。皇天如欲治，舍我复谁耶。此道未行应有待，何须思虑无涯。男供耕穫女桑麻。薄躯何所事，问柳与寻花。
﻿浣溪沙 寿卫生行之,金,段克己,词,莫说长安行路难。休歌肮脏倚门边。且将见在斗尊前。人意十分如月满，月明一夕向人圆。年年人月似今年。
﻿浣溪沙 元夜后一日史生仲恭久客初还酒閒喜为赋此,金,段克己,词,马上风吹醉帽偏。一川晴雪袅吟鞭。冷云堆里指家山。慈母已占乌鹊喜，佳人望月拜婵娟。今宵人月十分圆。
﻿浣溪沙 寿菊轩弟,金,段克己,词,白发相看老弟兄。閒身无辱亦无荣。儿孙已可代躬耕。了却文章千载事，不须谈笑话功名。青山高卧待升平。
﻿诉衷情 初夏偶成,金,段克己,词,东风帘幕雨丝丝。梅子半黄时。玉簪微醒醉梦，开却两三枝。初睡起，晓莺啼。倦弹棋。芭蕉初绽，徙倚湖山，綵笔题诗。
﻿卜算子 正月上旬夜梦寐閒闻雪作诘旦起视但云烟出没晓山浓淡如画西望长河仅一发耳作长短句以写一时胜概,金,段克己,词,澹月晃书窗，夜静云撩乱。攲枕萧萧听雪声，落叶閒阶满。清晓独开门，淡荡东风软。诗句成时堕渺茫，眼底江天远。
﻿南乡子 寿县大夫薛君宝臣,金,段克己,词,五福几人全。我见君侯得处偏。素著蔼然乡曲誉，喧传。尽道新官似旧官。五裤复歌廉。竹马儿童更可怜。万室春风和气里，鸣弦。好似今年胜去年。
﻿最高楼 寿卫生行之 并序,金,段克己,词,贫而乐，天命复奚疑。儿女聚嬉嬉。东村邀饮香醪嫩，西家羞馔蕨芽肥。把年华，都付与，锦囊诗。白发青衣，是人所恶。金印碧幢，是人所慕。顾吾道、是耶非。山妻解煮胡麻饭，山童自制薜萝衣。问人生，须富贵，是何时。
﻿点绛唇 暮夜晨起书所见,金,段克己,词,爱酒渊明，无钱休对黄花语。一杯谁举。寂寞空归去。屋上青山，山上行云度。悠然处。是中真趣。欲写还无句。
﻿西江月 久雨新霁秋气益清与二三子登高赋之,金,段克己,词,人与寒林共瘦，山和老眼俱青。琤然一叶不须惊。叶本无心入听。气爽云天改色，潦收烟水无声。夕阳洲外片禽鸣。涵泳一江秋影。
﻿饱食箴示同志二三子,金,段克己,四言诗,饱食终日，无所用心。方寸之微，万虑来侵。外物为诱，内即慆淫。醉生梦死，桎梏亦深。夜气不足，弗违兽禽。博弈犹贤，虚废光阴。凡百君子，尚服攸箴。
﻿赠薛宝臣疏梅冻雀图并以颂之,金,段克己,四言诗,玄冥司候，百卉俱衰。此花独秀，于江之眉。傲雪淩霜，冰清玉洁。孤根盘石，冻柯浸月。意彼寒雀，婉娈相依。饮香啄蕊，生死不离。岁暮贞心，粲粲清节。孰与荐延，移归金阙。凤鸟不至，恶木日滋。穷通有命，舍是奚为。
﻿陈丈良臣诞弥令日谨拜手而献颂曰,金,段克己,四言诗,矫矫夫君，由义居仁。风姿飘然，野鹤孤云。古有逸士，今具其真。四海鼎沸，克全厥身。我知天意，未丧斯文。不辱其身，不降其志。道维守一，过能不贰。明是辨非，存真去伪。渊明不仕，岂其本意。于嗟麟凤，不为世瑞。萧然环堵，诗书自怡。耕田而食，纺绩而衣。素琴挂壁，白酒盈卮。动容言行，一国之师。苟微斯人，吾谁与归。
﻿赠答诗社诸君,金,段成己,五言律诗,卖药韩康伯，能诗张志和。真钢须百鍊，明镜要重磨。眼底如君少，閒中得子多。兵连犹未解，莫厌数相过。
﻿漫成二首 其一 ,金,段成己,五言律诗,一榻了穷冬，吾生喜易供。尽教人笑拙，最苦客妨慵。无寐閒敧枕，忘言醉倚筇。可怜猿与鹤，岁晚肯相从。
﻿漫成二首 其二 ,金,段成己,五言律诗,时序惊何速，形骸强自持。整冠毛屡脱，束带孔频移。蹭蹬成空老，吟哦不救饥。百年行已久，一笑欲何之。
﻿和答木庵英粹中,金,段成己,五言律诗,四海疲攻战，馀生寄寂寥。花残从雨打，蓬转任风飘。有兴歌长野，无言立短桥。敝庐犹在眼，殊觉路途遥。
﻿送王子寿之平遥 其一 ,金,段成己,五言律诗,卜筑谋南迈，回辕遽北之。有情惭见厚，无语只空悲。易忍行时泪，难堪别后思。明年雁来日，屈指数归期。
﻿送王子寿之平遥 其二 ,金,段成己,五言律诗,宿霭添行色，晨钟我俶装。去期何太迫，引语不成章。戏彩怜文度，扶衰赖孟光。临汾一卮酒，月断陇云长。
﻿送王子寿之平遥 其三 ,金,段成己,五言律诗,识面时何晚，论心分已深。相期同卜筑，岂料遽分襟。别日宜加饭，因风莫吝音。家山有成约，闻健早来寻。
﻿寿李济夫,金,段成己,五言律诗,夫子何为者，昂藏不入时。眼前诸事罢，膝下两儿嬉。落落真难合，悠悠听所之。黄花一杯酒，岁喜与君持。
﻿萧少府挽词,金,段成己,七言律诗,兰杜摧芳不待秋，令人洒泪怨灵修。门前吊客多青眼，堂上孀亲半白头。共说才华为众许，岂期仁义是身雠。一杯冥寞重泉土，野老相传说故侯。
﻿总管李侯移镇京兆病久不能即门屏奉卮酒以贺为慊谨作拙恶以饯行轩,金,段成己,七言律诗,一札飞书下日边，龙移方伯镇长安。晋城父老心皆泣，秦地奸豪胆已寒。千里驰驱容骥展，九霄空阔看鹏抟。十年潦倒登门客，卧病无由挽去鞍。
﻿和师岩卿迁居之韵,金,段成己,七言律诗,君看行路古来难，木鸟其閒得少安。三窟未成那用狡，一枝粗稳不须宽。破除梦境元无国，收拾诗盟旧有坛。秋菊春兰俱可喜，等閒乘兴一凭阑。
﻿伯和告别北迈欲得一言以资行橐惓惓之意盖不能违也病卧中殊无好怀漫以此赠,金,段成己,七言律诗,听唱离歌一再行，翩翩裘马戒晨征。据鞍耿耿壮夫志，去国迟迟游子情。野店人稀休奠枕，山蹊路险莫贪程。一鞭行色西风顺，万里秋空片鹗横。
﻿李公子诞日赋诗为寿,金,段成己,七言律诗,岁晚乔松益崛强，几经风雪几经霜。鬓毛不与秋同老，名字长随菊共香。阶下芝兰相照映，人閒岐路极微茫。愿君参取东坡法，有病安心是药方。
﻿张提举子华报政中台赋诗为饯第荒浅良愧也,金,段成己,七言律诗,庙堂遣使出分巡，抚养遗黎尚旧人。今日不虚前日举，去时仍是到时贫。一心耿耿公家务，两鬓萧萧客路尘。鞭莫自君家世事，蹄涔未足到天鳞。
﻿送娄郎中秀实北上,金,段成己,七言律诗,气压元龙百尺楼，抟空雕鹗政高秋。珥貂自属封侯相，借箸咸推决胜筹。会计不劳谈笑了，功名未肯等閒休。并州豪侠流风在，惭愧儒冠漫白头。
﻿寿李济夫,金,段成己,七言律诗,往来诗酒晋城閒，白首相看尚昔年。鸠卜一枝如我拙，骥思千里屈君贤。床头文史犹堪乐，眼底芝兰正可怜。但愿太平身健在，西风长醉菊花前。
﻿送总管李侯北上,金,段成己,七言律诗,姓名合上郭公台，落落襟怀閒世才。飞骑屡朝天上去，好音时向日边来。中心都为明时尽，东阁常因好客开。万里鹏程从此始，垂天云翼看徘徊。
﻿辛丑清明后三日诗社诸君燕集于封仲坚别墅谈笑竟日宾主乐甚然以未得吾兄弟数语为不足既而遁庵兄有诗余独未也主人责负不已因赋以应命云 其一 ,金,段成己,七言律诗,燕子归来人未归，平生事业与心违。天翻地覆春仍好，雨打风吹花又稀。澹抹平林烟冉冉，乱飘香雪絮霏霏。可怜光景诚虚掷，坐对虚尊到夕晖。
﻿辛丑清明后三日诗社诸君燕集于封仲坚别墅谈笑竟日宾主乐甚然以未得吾兄弟数语为不足既而遁庵兄有诗余独未也主人责负不已因赋以应命云 其二 ,金,段成己,七言律诗,善恶人情已饱谙，岸纱宴坐看晴岚。折腰不是渊明懒，作吏元非叔夜堪。老去一觞犹有味，病来万事更何贪。从头悉读行年记，惭愧春风四十三。
﻿题张氏雄飞亭,金,段成己,七言律诗,大署佳名揭栋甍，相君英气见平生。心随燕雁共千里，志效齐禽眇一鸣。昭代谁人飞鹗表，沧溟何日徙鹏程。会乘风便扶摇上，但恐垂天翼未成。
﻿红梅 其一 ,金,段成己,七言律诗,谁点冰梢绛雪团，黄昏和月倚阑干。羞随桃李争春意，要伴松筠傲岁寒。冷艳只宜閒处著，浅妆难入俗人看。天心固惜和羹便，空抱枝头一点酸。
﻿红梅 其二 ,金,段成己,七言律诗,澹扫胭脂碎玉团，天生异物著江干。月边标格娇增韵，雪底精神巧耐寒。春意祇应容易见，人情还作等閒看。可怜弃置蓬蒿外，倚杖东风鼻一酸。
﻿送仲坚汉臣二子过南涧归赋是诗,金,段成己,七言律诗,蝼蚁浮生脱怒涛，一茆容膝尽逍遥。宦情更比诗情薄，日力聊凭酒力消。心类候虫寒更切，鬓随霜叶病先凋。儿童失笑翁慵甚，送客今朝却过桥。
﻿寒食后有感而作 其一 ,金,段成己,七言律诗,二月山城尚薄寒，冬衣未解叹衰残。赏心更比年时减，酒量全非旧日宽。点点花随春共老，悠悠诗与梦俱阑。此身只合山閒了，勋业何劳镜里看。
﻿寒食后有感而作 其二 ,金,段成己,七言律诗,薄命书生不足论，春来憔悴寄荒村。花閒也作南华梦，眼底还无北海尊。风掠平波寒剪剪，云拖残雨昼昏昏。兴来偶逐归禽返，镫火人家半掩门。
﻿送史生仲恭北上,金,段成己,七言律诗,裘马翩翩事远游，少年豪举气横秋。爱君早有四方志，为我能无一日留。击筑悲歌增感慨，倒瓶浊酒浣离愁。他时相忆劳回首，何处风沙认晋州。
﻿仲坚将去平水成行之夕饮于史氏之山斋,金,段成己,七言律诗,得子胶胶扰扰閒，往来未熟各衰颜。百年更有几回醉，一月都无数日閒。不放肝肠中白堕，将何面目对青山。相逢且尽今朝乐，明日红尘复市寰。
﻿斋居偶成 其一 ,金,段成己,七言律诗,赤子谁能捋虎须，溪山好处飏轻裾。头颅久觉非侯相，颜面从教与世疏。一榻清风尘士外，半轩黄菊雪霜馀。明经自为儿孙计，敢与鸿儒论石渠。
﻿斋居偶成 其二 ,金,段成己,七言律诗,湛如古井冷无波，钝若吴钩涩未磨。半纸功名蜗左角，百年身世蚁南柯。天翻地覆亲曾见，莫四朝三多几何。万事转头供一笑，向来事业尽蹉跎。
﻿冬夜无寐书以自适,金,段成己,七言律诗,四壁摧颓手重泥，一枝随意即成栖。归来已化千年鹤，老去慵听半夜鸡。世事荣枯都是幻，物情长短不须齐。寸心耿耿何人会，隐几西窗月色低。
﻿用韵答封张二子 其一 ,金,段成己,七言律诗,有斤谁斲鼻端泥，借榻聊从地主栖。万事成亏均野马，半生痴黠等醯鸡。文章自笑非时样，道德空期与古齐。老懒正疑閒处著，高名无用不如低。
﻿用韵答封张二子 其二 ,金,段成己,七言律诗,心如堕絮已沾泥，身似惊禽未得栖。壶�何须歌老骥，冠成不复带雄鸡。黄公遁迹终辞汉，范蠡逃名径入齐。回首平生事堪笑，少年豪气北山低。
﻿用韵答封张二子 其三 ,金,段成己,七言律诗,草鞋不踏禁街泥，一把黄茅足稳栖。赋性可怜如野鹿，惊心未免听朝鸡。是非毕竟何时定，出处从来自不齐。坐断寒更吟未了，炉灰雪积火潜低。
﻿再用前韵,金,段成己,七言律诗,劳生扰扰燕分泥，常逐东风到处栖。止渴望浆那及酒，供炊无米敢言鸡。仙人堕泪空辞汉，处士为书已赞齐。陋巷自无车马到，衡门从此不嫌低。
﻿再用渠字韵 其一 ,金,段成己,七言律诗,儿女怜翁竟挽须，侯门何事曳长裾。功名于我非所愿，风月与人良不疏。绛灌自能扶汉业，绮黄只合老商馀。耳根一洗尘嚣净，㶁㶁寒泉玉漱渠。
﻿再用渠字韵 其二 ,金,段成己,七言律诗,倚门吟啸撚冰须，笑罢山堂月满裾。活计萧条秋水冷，鬓毛衰飒暮林疏。难将朽质供时用，幸有藜羹给岁馀。自笑妄生分别相，清沟未必胜污渠。
﻿和答丹山梦庵张丈 其一 ,金,段成己,七言律诗,抖擞征衣衣上尘，归来白发一番新。剩将酒向愁边酌，却恐人嫌醉里真。世事饱谙唯欲睡，诗情漫苦只能贫。岁寒松柏东风外，付与千林自在春。
﻿和答丹山梦庵张丈 其二 ,金,段成己,七言律诗,幸自无人识姓名，忍将两脚闹中行。元从有我安排了，强欲趋时作么生。案上一编聊慰眼，世閒万事不关情。此心唯有沙鸥信，来往江头自不惊。
﻿中秋之夕封生仲坚卫生行之携酒与诗见过各依韵以答 其一 ,金,段成己,七言律诗,万籁声沈暮霭收，长河泻浪洗清秋。遥天千里澹如水，明月一轮光满楼。随意倾银成胜赏，谁家横玉调新愁。可怜白首蟾宫客，羞对嫦娥说旧游。
﻿中秋之夕封生仲坚卫生行之携酒与诗见过各依韵以答 其二 ,金,段成己,七言律诗,夜凉河汉静无声，澄澈天开万里晴。蟾吐寒光呈皎洁，桂排疏影甚分明。良宵方喜故人共，醉语那知邻舍惊。一片诗魂招不得，九霄真与月俱清。
﻿翌日二子见和复韵以答 其一 ,金,段成己,七言律诗,短发萧萧散不收，老来何意更悲秋。常年有酒或无月，今夕乘晴好上楼。休对婵娟谈往事，祗将笑语替清愁。冷光愿照金尊里，记得开元太白游。
﻿翌日二子见和复韵以答 其二 ,金,段成己,七言律诗,忽听城楼暮角声，飞空片月快新晴。云烟敛迹无纤滓，星斗收光不敢明。千里共看人已老，一枝难稳鹊频惊。醉吟坐到三更尽，病骨不禁秋气清。
﻿翌日二子见和复韵以答 其三 ,金,段成己,七言律诗,香雾霏霏晚渐收，冰轮碾破一天秋。便邀东海骑鲸客，同上西家拍酒楼。不向此时拌一醉，更于何处散千愁。年年八月如今夕，永结无情汗漫游。
﻿翌日二子见和复韵以答 其四 ,金,段成己,七言律诗,好将弦管试新声，月正圆时天正晴。光射酒杯浮潋滟，香飘桂实甚虚明。拂衣醉舞人争看，抵掌狂歌鸟暗惊。邂逅尊前成一笑，勿论谁浊与谁清。
﻿丁未立春日与彦衡景纯史生饮坐中彦衡有诗且需余和为赋此,金,段成己,七言律诗,花枝摘索费诗催，自笑吟怀老未灰。白发渐如残雪满，朱颜不逐早春回。可人襟韵来三客，入眼风流欠二梅。有酒□身强健在，莫教闲却手中杯。
﻿翌日再用前韵简二三子,金,段成己,七言律诗,长吟未了雨来催，雪积寒炉火渐灰。一点枝头红尚浅，半痕溪面绿初回。行担酒债还思杜，坐得诗穷大笑梅。报答风光无好语，对时虚觉费清杯。
﻿独坐有怀往昔复次前韵 其一 ,金,段成己,七言律诗,短发刁骚不受催，坐看浮世几飞灰。流年冉冉人空老，世事悠悠首重回。天远望穷归去雁，池寒瘦损折残梅。等閒无计驱愁得，除向垆头酒一杯。
﻿独坐有怀往昔复次前韵 其二 ,金,段成己,七言律诗,快饮休嗔急管催，昔人不饮已成灰。转头晚景无多子，屈指春风又几回。拨闷直须烦曲蘖，和羹宜且买盐梅。莫言两手浑无用，花下犹堪把酒杯。
﻿卫生行之少负侠气与余兄弟相遇于艰难之际自抑惴惴常若不及迨今十五年矣家贫而益安岂果有所学乎不然何其舍彼而取此也生正月十六日诞弥日也因赋诗以赠为一笑乐且以坚其志云,金,段成己,七言律诗,低心不肯逐时趋，坐觉瓶储岁屡无。试手耕纴新事业，传家弓冶旧规模。膝前痴騃怜文度，酒后粗狂忆阿奴。但愿年年身健在，一尊长得与君俱。
﻿再用杯字韵 其一 ,金,段成己,七言律诗,绿发潜为白发催，赏心未遂壮心灰。已拌事业因循却，又放风光寂寞回。春意等閒遗病木，晓寒特地妒芳梅。病来止酒人应笑，忍对良辰负此杯。
﻿再用杯字韵 其二 ,金,段成己,七言律诗,人閒声利任渠催，烈烛何尝发死灰。世态翻云悲易变，年华如水挽难回。惊心旧曲空闻笛，点额新妆不见梅。百转枯肠思一溉，虚名方信不如杯。
﻿送山人李生湛然之燕,金,段成己,七言律诗,惊尘浩浩塞云寒，珍重儒冠莫浪弹。相府岂能容阮籍，馆人那解识冯驩。无书可上裘空敝，有梦难通刺欲漫。且好驻君千里驾，小斋如斗足容安。
﻿戊申四月书于史氏仲恭别墅,金,段成己,七言律诗,飘飘天地一癯儒，问柳寻花未要扶。老去生涯三径在，向来意气一分无。尊前乍喜红潮颊，镜里那知雪满须。睡起北窗成独笑，人閒歧路足崎岖。
﻿午芹道中,金,段成己,七言律诗,渺渺江风吹葛衣，爱閒长与世相违。青丝步障柳千树，碧玉屏风山四围。入眼江花如慰意，近人沙鸟信忘机。虚名到此成何事，一笑平生始觉非。
﻿漫书 其一 ,金,段成己,七言律诗,山翁只合坐山房，四壁萧然一木床。心为感时空渺渺，鬓因怀旧变苍苍。人閒日月惊何速，物外光阴本不忙。一枕北窗眠正稳，却疑身世在羲皇。
﻿漫书 其二 ,金,段成己,七言律诗,扰扰胶胶人自忙，心閒无地不清凉。两边战阵蚍蜉闹，花底生涯胡蝶狂。幸有文书遮老眼，岂无藜藿疗饥肠。从教门外蓬蒿满，不见白丁计亦长。
﻿五月朏日书以自适 其一 ,金,段成己,七言律诗,陇月娟娟白板扉，溪风飒飒冷麻衣。藜床坐月人空老，铁研磨穿计己非。叔夜自难堪作吏，季鹰那解早知机。但教方寸长无事，一酌清泉亦自肥。
﻿五月朏日书以自适 其二 ,金,段成己,七言律诗,身货休论两孰多，留连光景且婆娑。谷臧得失不相远，蛮触功名能几何。闷后径寻醅瓮饮，醉来慵击唾壶歌。扁舟旧有江湖趣，须著蓝衫换一蓑。
﻿次韵周景纯先生见寄之什,金,段成己,七言律诗,閒寻閒计适閒情，日月催人慨易倾。筑室未能依表圣，卜邻先喜得君平。惭非世用甘藏拙，谬得时称岂是诚。我与西山相信久，不须更与白鸥盟。
﻿元日夜与二三子小酌,金,段成己,七言律诗,一尊相对意如何，却恨归来白发多。万事到今从卤莽，一年好处莫蹉跎。閒收暮景供清酌，醉挽春风入浩歌。多谢东君不嫌客，也教衰朽得阳和。
﻿幽怀用梦庵张丈韵 其一 ,金,段成己,七言律诗,此怀耿耿付东流，蒲柳形骸不耐秋。老去始知身世幻，病来渐觉鬓丝稠。青蝇点物驱还至，白鸟猜人挽不留。收得閒愁供晚睡，西风吹梦冷悠悠。
﻿幽怀用梦庵张丈韵 其二 ,金,段成己,七言律诗,自叹行藏久谬悠，多君雅志在林邱。一生断向閒中了，百计何劳分外求。总把行年偿酒债，更将馀日费诗筹。胶胶扰扰人閒世，一笑尊前万事休。
﻿幽怀用梦庵张丈韵 其三 ,金,段成己,七言律诗,百年过眼半羁旅，十日逢人九叹嗟。叔夜不堪长抱病，冯驩何苦久无家。飘零身世风头絮，淡泊人情春后花。拟把馀生钓江海，为烦严子借鱼槎。
﻿幽怀用梦庵张丈韵 其四 ,金,段成己,七言律诗,起来乘霁看年华，便著芒鞋代鹿车。白水明边镕落日，碧天尽处散馀霞。决明点检无多实，甘菊商量有数花。满酌一杯都不计，人閒万事足安蛇。
﻿封仲坚挽词 其一 ,金,段成己,七言律诗,几年为我驻行辀，一閟幽宫挽不留。望望故邱君饮恨，茕茕遗息众为忧。皇天无路申三问，隙地何人借一抔。重对平时旧游处，野烟荒草祇增愁。
﻿封仲坚挽词 其二 ,金,段成己,七言律诗,藏身无地古难堪，赙葬何人为脱骖。樊子未来谁主后，缇萦犹在胜生男。十年往事如春梦，千古遗经忆夜谈。一片羁魂招不得，暮天黯黯冷云昙。
﻿封仲坚挽词 其三 ,金,段成己,七言律诗,昔尝屈指计前期，今守穷庐竟死为。多病每惭调护力，馀生谁救急难时。匠斤欲运庄周泣，邻笛遥闻向秀悲。一片嵌岩磨不磷，更堪重读孟郊诗。
﻿薛宝臣生朝,金,段成己,七言律诗,晓砌初开十二蓂，一尊介寿为君倾。昔闻存义能从政，今见元钦又继兄。谢傅阶前琼树秀，老莱堂下綵衣轻。莫言小邑徒劳耳，万里青云第一程。
﻿送张器之北上 其一 ,金,段成己,七言律诗,匹马翩翩出汉关，春风塞草几芊绵。人怜季子貂裘敝，自誓桑生铁研穿。羊角会抟溟海上，鸿毛行遇顺风前。吾军政赖君增气，万里青云稳著鞭。
﻿送张器之北上 其二 ,金,段成己,七言律诗,眯眼风沙去路迷，又携书剑过山西。片心耿耿摧尤壮，六翮翩翩养复齐。千里会看黄鹄举，一枝休叹彩鸾栖。丈夫自有乘车日，司马桥名不浪题。
﻿兰氏晚节轩 其一 ,金,段成己,七言律诗,几年会计屈微官，五斗才堪给酒钱。野鹤风标寒愈峭，岩松节操老方坚。石肠未省随时转，铁面何尝与世妍。回首风烟三径晚，典型当作画图传。
﻿兰氏晚节轩 其二 ,金,段成己,七言律诗,都把升沈不置怀，一尊时对好山开。张公雅有江湖志，崔子本非丞贰才。为政从渠嗤拙宦，买田自已赋归来。高情想像常如在，不逐春风没草莱。
﻿赠医者,金,段成己,七言律诗,术以医名行以儒，为人不肯著方书。共高世外封君达，自许山中陶隐居。掉首耻为他日计，论心羞未古人如。有儿还解传家否，试问门前长者车。
﻿寿尊兄遁庵先生,金,段成己,七言律诗,笔头风雨斡千钧，早岁尝充观国宾。避事就閒真得计，有才无用且藏身。虚名到底将安济，涉世而今不厌贫。白发相看老兄弟，暮年同作太平人。
﻿送王载之,金,段成己,七言律诗,鞍马丁年事远游，北州未稳复南州。胸怀落落冯驩铗，尘土翩翩季子裘。击筑悲歌增感慨，倒瓶浊酒浣离忧。一编笑我衡茅底，坐送光阴到白头。
﻿自寿,金,段成己,七言律诗,霏霏晴雪点吟须，飒飒秋风恋客裾。计拙每为妻子笑，病多还觉友朋疏。行年如此事无几，破屋翛然家有馀。浊酒一杯吾自乐，人閒富贵不关渠。
﻿雨后漫成 其一 ,金,段成己,七言律诗,羁思纷纷不易裁，晚凉扶病独登台。翩翩幽鸟避人去，殷殷雷声送雨来。已分此身閒里老，且将笑口酒边开。安车待聘非吾事，休作姑山隐逸猜。
﻿雨后漫成 其二 ,金,段成己,七言律诗,诗情牢落不堪裁，人物风流愧玉台。门外寂无肥马到，枕边剩有好山来。年华滚滚身如幻，世事胶胶眼倦开。拟把馀生寄江海，沙头鸥鹭莫惊猜。
﻿再和 其一 ,金,段成己,七言律诗,凉月娟娟玉半裁，晓风吹梦下瑶台。笛兼邻杵相和切，秋共羁愁一并来。到处溪山容我懒，违时颜面向谁开。少陵可笑行藏拙，独倚危楼刚自猜。
﻿再和 其二 ,金,段成己,七言律诗,瘿杓天然不用裁，日倾新酝剥莲台。几回醒酒风才过，一霎催诗雨又来。两脚只堪閒处著，寸心赢得片时开。此身有类伤弓鸟，曲木无情亦暗猜。
﻿三和 其一 ,金,段成己,七言律诗,壮志如今日撙裁，功名不复梦云台。半生回首事安在，一叶惊心秋又来。不引壶觞聊自劝，未知怀抱若为开。浮名毕竟成相误，盍作閒居鸩毒猜。
﻿三和 其二 ,金,段成己,七言律诗,世事纷纷巧剸裁，何如无事醉春台。胁肩一笑亦良苦，有田几时归去来。百念都随灰烬冷，一尊聊为圣贤开。从今便入农桑社，园友溪翁莫见猜。
﻿四和 其一 ,金,段成己,七言律诗,尝把閒身静品裁，残生何幸脱舆台。田园依旧喜重到，松菊就荒伤独来。懒散徒教尘事废，襟怀难对俗人开。自量不肖非逋客，为报山灵且莫猜。
﻿四和 其二 ,金,段成己,七言律诗,林外炊烟细若裁，诗情引上赋诗台。萤从杨柳梢头堕，雨向梧桐叶上来。华发萧萧秋更老，衡门寂寂昼慵开。终南佳处吾将老，仕宦休为捷径猜。
﻿五和 其一 ,金,段成己,七言律诗,世事浮云不受裁，羊裘重觅子陵台。随人明月娟娟静，吹面凉风特特来。多技漫劳宁似拙，两眉深锁不如开。床头忘却糟糠酒，误作萧萧夜雨猜。
﻿五和 其二 ,金,段成己,七言律诗,一位无心入圣裁，姓名不到郭公台。閒移藜杖看云度，静埽松轩待月来。未把酒杯倾懒举，试拈书册手慵开。荒才自信非邹乐，安处青山有底猜。
﻿张七贤图,金,段成己,七言律诗,七贤不与竹林期，人物风流各一时。妙语霏霏皆作者，高情落落更何之。山川如画灵犹在，溟渤飞尘世屡移。欲荐匪辞无处问，黄流千里夕阳迟。
﻿赠琴士任先生,金,段成己,七言律诗,翛然天地一癯仙，误落红尘二十年。万事戏成云过眼，一身蹭蹬雪盈颠。扶头欲写卷中趣，洗耳试听徽外弦。他日遂君林下约，月明风露净娟娟。
﻿乐郎中萱草堂,金,段成己,七言律诗,共道传家以义方，长留春色在萱堂。静宜有寿何须祝，乐自无忧不待忘。华萼先辉连二妙，琏琳照映列诸郎。要看靴笏床俱满，岁月灵椿未易量。
﻿容安轩,金,段成己,七言律诗,走遍人閒行路难，归来始觉此心安。半椽自覆人应笑，两膝足容吾已宽。阶下兰生犹可佩，篱边菊老尽供餐。微躯此外无多事，一炷清香篆曲盘。
﻿总管陇西公归自赵城以雪途行役见命赋此以献,金,段成己,七言律诗,晓鞍催发五更钟，王事悤悤不易从。雪气空濛迷马首，霜威跋扈袭裘茸。谁家村落鸡频唱，到处园林鸟绝踪。却忆云山旧栖地，拥衾高卧养吾慵。
﻿万夫长李侯西觐回作诗为贺 其一 ,金,段成己,七言律诗,帷幄雍容拥万夫，雄襟英概汉臧吴。獠儿坐失重岩阻，战士争先九折驱。去日旌旂填蜀道，归时笳鼓竟尧都。谬为门下登龙客，拟颂勤劳愧腐儒。
﻿万夫长李侯西觐回作诗为贺 其二 ,金,段成己,七言律诗,坐拥貔貅十万夫，雍容帷幄看投壶。威风栗烈前无敌，胆气轮囷大满躯。铜柱直期标百粤，连城潜觉失全吴。江南公事行将毕，愿献扁舟范蠡图。
﻿醒心亭,金,段成己,七言律诗,窗前流水玉泠泠，窗下高人酒半醒。唤省邯郸枕中梦，如看王湛案头经。翛然自得天游趣，恍若那知地境灵。说似功名场上客，倦游时节一来听。
﻿跋秦得真墨,金,段成己,七言律诗,晴窗不用辨犀纹，墨妙秦郎已饫闻。翠饼莹如鸦背净，玉图香鄙麝脐薰。永宁赐弟今犹少，易水无良古亦云。老我愧非挥翰手，两丸投赠负伊勤。
﻿题张郎中明皇小决图二首 其一 ,金,段成己,七言绝句,志在驰驱祸已胎，笑颜况更为谁开？贪争飞鞠鞭�去，不觉踰垣有鹿来。
﻿乘兴杖屦山麓值梅始花裴回久之因折数枝置之几侧灯下漫浪成语简诸友一笑云 其一 ,金,段成己,七言绝句,戏蝶游蜂总未知，小窗低亚两三枝。夜阑灯下横疏影，浑似西湖月上时。
﻿乘兴杖屦山麓值梅始花裴回久之因折数枝置之几侧灯下漫浪成语简诸友一笑云 其二 ,金,段成己,七言绝句,漏泄春光人未知，轻红已透最高枝。洗妆自有天然态，尽道冰容不入时。
﻿乘兴杖屦山麓值梅始花裴回久之因折数枝置之几侧灯下漫浪成语简诸友一笑云 其三 ,金,段成己,七言绝句,幽香不许俗人知，才是东风第一枝。误认文君新睡足，读书窗下立移时。
﻿光得道中,金,段成己,七言绝句,行行不觉到斜阳，顾影频惊尔许长。返照此身还此是，莫因外景便承当。
﻿和答陈子京 其一 ,金,段成己,七言绝句,扰扰浮生等聚嬉，风波千丈渺无涯。掩关一卷床头易，冷眼徒渠笑绝痴。
﻿和答陈子京 其二 ,金,段成己,七言绝句,云山咫尺阻同嬉，望断音容天一涯。闻道城居最堪隐，想君为计未全痴。
﻿梅花十咏 其一 忆,金,段成己,七言绝句,初谒琼浆记昔年，迎门一笑想嫣然。夜来雪暗前村路，恨满东风意不传。
﻿梅花十咏 其二 梦,金,段成己,七言绝句,神久尘缘久未忘，飘然随月到高唐。欢情未接还惊觉，云雨阳台空断肠。
﻿梅花十咏 其三 寻,金,段成己,七言绝句,玉想形容霞想裾，云英自与世姬殊。几年来往蓝桥路，捣尽玄霜得见无。
﻿梅花十咏 其四 探,金,段成己,七言绝句,未尝亲到谢家堂，风韵何由识谢娘。说与选花场上客，须知林下胜闺房。
﻿梅花十咏 其五 乞,金,段成己,七言绝句,漏泄春光洛水傍，紫云名字袭人香。可能惠我黄昏伴，休笑分司御史狂。
﻿梅花十咏 其六 嗅,金,段成己,七言绝句,玉骨那堪瘴雾伤，好将经卷伴南荒。坡仙鼻孔清如水，老觉朝云道气长。
﻿梅花十咏 其七 浸,金,段成己,七言绝句,洛浦飘飘信有神，淩波忽睹一枝春。摩挲老眼看微步，旎旎香生罗袜尘。
﻿梅花十咏 其八 浴,金,段成己,七言绝句,洗尽铅华见玉环，肌肤冰雪照人寒。临风脉脉娇无力，轻裛香罗半未乾。
﻿梅花十咏 其九 惜,金,段成己,七言绝句,襟袂翛然风味酸，北人谁识蔡姬贤。可怜抛却清伊月，埋没边沙二十年。
﻿花木八咏 其一 海棠风,金,段成己,七言绝句,宿酒微醒不自持，君王催唤太真妃。醉红睡起依然在，忙倩罗纨为解围。
﻿花木八咏 其二 杨柳烟,金,段成己,七言绝句,九原唤起李夫人，谁炷仙香为返魂。一捻宫腰浑瘦损，舞衣微带瑞云痕。
﻿花木八咏 其三 荷叶露,金,段成己,七言绝句,泉客将归返故渊，西风渺渺碧波寒。主人情厚无他赠，一把真珠泣翠盘。
﻿花木八咏 其四 葵花日,金,段成己,七言绝句,恋恋天光下玉阶，明妃初出汉宫来。情知至死归无路，一点芳心誓不回。
﻿花木八咏 其五 菊花霜,金,段成己,七言绝句,六宫试手学梅妆，曾见飞英点额傍。香粉嚼馀浓不散，唾花误染缕金裳。
﻿花木八咏 其六 芭蕉雨,金,段成己,七言绝句,忆别春容巳十年，回文锦就倩谁传。都将一掬伤心泪，洒向蛮溪数幅笺。
﻿花木八咏 其七 梅花月,金,段成己,七言绝句,别后盟言不忍寒，旧官到底胜新官。情缘未断还相见，人复团圆镜复完。
﻿花木八咏 其八 山茶雪,金,段成己,七言绝句,飘飘天上谪仙人，尝作金銮侍从臣。老大风流殊未减，锦袍如旧白头新。
﻿龙门八题 其一 禹门雪浪,金,段成己,七言绝句,峡束洪流起怒涛，乱翻晴雪与云高。徐看行处元无事，小处区区枉用劳。
﻿龙门八题 其二 云中暮雨,金,段成己,七言绝句,古垒云藏一径微，河山依旧昔人非。贪徵往古兴亡事，不觉城头雨湿衣。
﻿龙门八题 其三 疏属晴岚,金,段成己,七言绝句,云拖残雨敛前峰，翠色寒光溢几重。应有诗人偏著眼，时施膏沐为渠容。
﻿龙门八题 其四 双峰并秀,金,段成己,七言绝句,云外亭亭耸翠环，天荒地老两峰閒。若教工部尝经眼，未肯将诗誉玉山。
﻿龙门八题 其五 神谷藏春,金,段成己,七言绝句,山閒草木四时新，一脉清溪不染尘。忽见渔郎惊借问，却疑侬是武陵人。
﻿龙门八题 其六 仙掌擎月,金,段成己,七言绝句,月出山头未数竿，仙人掌上玉团团。瑞光冷射三千丈，绝胜碧莲峰下看。
﻿龙门八题 其七 姑山夕照,金,段成己,七言绝句,日锁群峰欲下迟，茏葱一片冷胭脂。醉吟著我扁舟尾，画出坡游赤壁时。
﻿龙门八题 其八 汾水秋风,金,段成己,七言绝句,一曲刘郎发棹歌，欢情未已奈悲何。只今回首空陈迹，依旧秋风卷素波。
﻿蒲州八咏 其一 蒲津晚渡,金,段成己,七言绝句,城下行舟一箭轻，城头落日半竿明。河流汹汹风仍急，时听浮空欸乃声。
﻿蒲州八咏 其二 虞坂晓行,金,段成己,七言绝句,林下晨鸡第一声，陇头残月伴人行。未知局促盐车下，老骥萧萧又几鸣。
﻿蒲州八咏 其三 舜殿薰风,金,段成己,七言绝句,烦暑人閒不可支，暂来陊殿独委蛇。南风一拂清如水，犹似当年解愠时。
﻿蒲州八咏 其四 首阳晴雪,金,段成己,七言绝句,薇歌一曲对西山，万古清愁老翠峦。望断空岩人不见，光摇银海玉峰閒。
﻿蒲州八咏 其五 东林夜雨,金,段成己,七言绝句,烟雨濛濛古梵宫，院庭深悄若无僧。林梢一点荧荧碧，知是层楼供佛灯。
﻿蒲州八咏 其六 栖岩叠巘,金,段成己,七言绝句,山色荧青不染尘，何年精舍构嶙峋。也知遍入閒人眼，为现云閒清净身。
﻿蒲州八咏 其七 妫汭夕阳,金,段成己,七言绝句,妫水桥边日下迟，笼葱一片冷胭脂。山川良是风犹古，想像英皇下嫁时。
﻿蒲州八咏 其八 玉官飞湍,金,段成己,七言绝句,冷云深处漾寒清，千仞悬流玉练明。车马往来山下路，何人到此濯尘缨。
﻿幽居奉借遁庵尊兄严韵呈隐之润之二英弟一粲 其一 ,金,段成己,七言绝句,解鞍借榻避风埃，净拂风轩待我开。诗句堕前还忘却，聊书岁月记曾来。
﻿幽居奉借遁庵尊兄严韵呈隐之润之二英弟一粲 其二 ,金,段成己,七言绝句,浮荣过眼等浮埃，尊酒相逢一笑开。门外红尘高万丈，莫教一点鬓边来。
﻿幽居奉借遁庵尊兄严韵呈隐之润之二英弟一粲 其三 ,金,段成己,七言绝句,小轩如斗静无埃，面向青山好处开。漫道幽人招不得，一尊今日为君来。
﻿和李生湛然闻杜鹃有感之作,金,段成己,七言绝句,五更枕上梦魂清，初听催归第一声。我本无家更安往，任渠啼血不关情。
﻿张信夫梦庵 其一 ,金,段成己,七言绝句,忆昔邯郸道上行，半生回首梦初惊。而今始觉非真实，过眼浮云万事轻。
﻿张信夫梦庵 其二 ,金,段成己,七言绝句,觉时常笑梦时讹，梦觉其閒争几何。聊尔藏身大槐国，閒看明月上南柯。
﻿张信夫梦庵 其三 ,金,段成己,七言绝句,一身栩栩复蘧蘧，为蝶为周我自如。寤寐人閒第游戏，此身无地不华胥。
﻿张信夫梦庵 其四 ,金,段成己,七言绝句,世味迷人又不知，纷纷蕉鹿竟奚为。山翁正坐山堂上，笑问黄粱第几炊。
﻿和杨彦衡见寄之作 其一 ,金,段成己,七言绝句,几年奔走趁槐黄，两脚红尘驿路长。梦破邯郸成独笑，半生回首只空忙。
﻿和杨彦衡见寄之作 其二 ,金,段成己,七言绝句,西风浩浩塞尘黄，白发缘愁若个长。客梦五更惊忽断，打门县吏索租忙。
﻿和杨彦衡见寄之作 其三 ,金,段成己,七言绝句,一裘谁为制玄黄，无可奈何秋夜长。我自忍穷方未暇，不知蛮触战争忙。
﻿和杨彦衡见寄之作 其四 ,金,段成己,七言绝句,一苇初航十里黄，故园归计渺何长。可怜兀兀青灯下，还似当年举子忙。
﻿和杨彦衡见寄之作 其五 ,金,段成己,七言绝句,小园苏茹待秋黄，不事姜盐味自长。口腹累人良可笑，可能终岁为渠忙。
﻿和杨彦衡见寄之作 其六 ,金,段成己,七言绝句,幽迹无心学绮黄，荒才涉世本非长。年年来往燕然道，却为山林有限忙。
﻿古瓶梅花为总管李侯赋,金,段成己,七言绝句,锦帐银屏浸玉肌，风流应自有人知。夜深窗下横疏影，绝胜西湖月上时。
﻿送冯资深归西山 其一 ,金,段成己,七言绝句,人閒蛮触日干戈，暮四朝三都几何。此去莫忧瓶粟罄，西山雨足蕨薇多。
﻿送冯资深归西山 其二 ,金,段成己,七言绝句,萧萧华发老书生，久欲归田计未成。喜听日边消息好，故山容得子真耕。
﻿送冯资深归西山 其三 ,金,段成己,七言绝句,几年思虑漫营营，重见西山眼倍青。胸次无尘元自好，床头况有洗心经。
﻿送冯资深归西山 其四 ,金,段成己,七言绝句,候门稚子喜归来，暖热那无酒一杯。抖擞满身尘土尽，襟怀还对好山开。
﻿送冯资深归西山 其五 ,金,段成己,七言绝句,别离最苦暮年时，百感中来不易支。此去故园行乐处，诗成毋吝寄相思。
﻿徽宗墨竹,金,段成己,七言绝句,野禽背立岁寒枝，想见当年落笔时。吮墨缀辞俱丧国，九泉笑杀李家儿。
﻿兰氏自然斋,金,段成己,七言绝句,万事荣枯一笑閒，情知使尼定谁关。编茅依石宽如斗，卧看溪云出岫还。
﻿周生景纯赠菊数本因拾旧事依韵答之 其一 ,金,段成己,七言绝句,陈国君臣醉宴时，可怜璧月照琼枝。蔷薇露湿仙裳重，笑殢君王索好诗。
﻿周生景纯赠菊数本因拾旧事依韵答之 其二 ,金,段成己,七言绝句,万里文姬去国时，秋霜也到岁寒枝。归来满面黄尘暗，恐入西风马上诗。
﻿张世杰经历牧牛图 其一 ,金,段成己,七言绝句,绿阴深处戏童儿，牛自东西儿不知。休说儿狂无伎俩，人閒何事不儿嬉。
﻿张世杰经历牧牛图 其二 ,金,段成己,七言绝句,断烟荒草淡无姿，写入人牛自在时。毁瓦一欢聊尔耳，不知何者是盈亏。
﻿张世杰经历牧牛图 其三 ,金,段成己,七言绝句,儿自嬉游牛自眠，葛洪矶畔旧因缘。三生石上精魂在，一梦回头又几年。
﻿杨茂之志适轩 其一 ,金,段成己,七言绝句,坐笑行吟困即眠，心游随处莫非天。是中真意何人会，隐几蓬窗正嗒然。
﻿杨茂之志适轩 其二 ,金,段成己,七言绝句,人心自有一羲皇，说著元来更话长。诗句堕前还忘却，坐看杯影转虚廊。
﻿秋日牡丹为友人赋病久无佳思姑作俳语三章以应命对觞一呼卢可也 其一 ,金,段成己,七言绝句,诉尽中情为两诗，可怜谁识汉文姬。归来已觉秋风晚，标格犹应似旧时。
﻿秋日牡丹为友人赋病久无佳思姑作俳语三章以应命对觞一呼卢可也 其二 ,金,段成己,七言绝句,秋雨潇潇无限思，妄凭羽客觅环儿。蓬莱日月非人世，不记梧桐落叶时。
﻿秋日牡丹为友人赋病久无佳思姑作俳语三章以应命对觞一呼卢可也 其三 ,金,段成己,七言绝句,公子初离季隗时，丁宁私语两心知。从渠岁律春秋变，一点真心死不移。
﻿题张郎中明皇小决图,金,段成己,七言绝句,天宝承平事久无，弄丸驴背恣驰驱。不期一笑宫中戏，传作人閒小决图。
﻿书师岩卿蒲中八咏图后 其一 ,金,段成己,七言绝句,老大溪山入梦频，聊凭图画写情真。归欤不及身强健，山有英灵恐笑人。
﻿吾兄同仲坚采鹭鸶藤于午芹之东溪因咏诗见示前代诗人未尝闻赋此者此花长于田野篱落閒人视之与草芥无异是诗一出好事者将知所贵矣感叹之馀敬次其韵有与我同志继而述之不亦懿乎,金,段成己,古风,微雨洒郊坰，百卉欣并育。幽花发溪侧，閒错金珠簇。徐看是鹭藤，香味浓可掬。忍饥出新句，大笑负此腹。遗落榛莽閒，采撷谁见蓄。情知无俗姿，安能悦众目。先生日来往，东溪路应熟。一经题品馀，名字耀岩谷。遇合良有时，不才异山木。
﻿吕氏用静斋,金,段成己,古风,两崖夹嵯峨，一水中委蛇。是閒有高人，静与山林期。结茅并溪石，故迹司空遗。因人爱其山，佳处应自知。心閒境随胜，眼静山增奇。寥寥丈室中，日用夫何为。不书咄咄字，高咏休休诗。无人书一编，有兴酒数卮。便足一生了，安问蓍与龟。依依中条云，梦想紫芝眉。昨朝寄书至，谓我来何时。急营买山钱，巳觉从君迟。他年两绳床，分忍西山饥。
﻿寿梦庵张信夫,金,段成己,古风,一杯瓮头春，持寿丹山客。洗盏置客前，共坐林下石。酒酣语益真，道合意自适。东风吹醉眼，高兴寄空碧。人生天地閒，迅若驹过隙。胡为就羁缚，惴惴从物役。何如梦室中，一笑百忧释。弃置勿复道，旅怀陶兹夕。
﻿蒲城董公余素不识其何如人也一日袖横轴所谓龙窝图者同仲坚来过而以诗见谒余雅不能文诗尤非所长者加之老病日久纵不避拙恶亦安能为他人摧肝肾耶渠请益坚余重违封意且念其勤姑因所见以叙之云耳,金,段成己,古风,封生携客来，谒我蓬蒿里。轩轩抗尘俗，不知谁氏子。所主吾既贤，伊人亦云喜。探怀出新图，一语烦举似。蹇予不能文，三请意未已。溪山有素期，入眼尽其美。层云蔽重渊，万木夹两涘。飞流泻绝壑，千丈垂幅纸。馀霏散如雾，点滴乱纷委。何物窍其傍，相传龙所止。庙貌寄空山，何代为经始。年深祭血乾，乱久谁复祀。威灵昔所闻，对面隔千里。诚通感必应，虽远犹在迩。巍巍窟宅尊，安卧久不起。何当洗甲兵，倒挽豳溪水。
﻿蒲州八咏余懒日甚不作诗者二年矣閒者二三子以歌咏相乐请题于吾兄遁庵遂以岁月坐成晚命之因事感怀成五章以自遣志之所之不知其言之陋也览者将有取焉 其一 ,金,段成己,古风,负暄颓檐下，病骨喜新霁。微风动天宇，木叶陨虚砌。缅怀平生事，奔走愧非计。投身田野閒，心迹得少憩。时荣岂不慕，省躬自当逝。薇蕨满春山，犹可以终岁。
﻿蒲州八咏余懒日甚不作诗者二年矣閒者二三子以歌咏相乐请题于吾兄遁庵遂以岁月坐成晚命之因事感怀成五章以自遣志之所之不知其言之陋也览者将有取焉 其二 ,金,段成己,古风,罢书掩关卧，窗牖乱清樾。风枝惊宿鸟，扎扎畏颠越。叶声走前庭，误听雨未歇。不知霜巳重，但觉寒切骨。耿耿不能寐，起坐候明发。试问夜如何，虚檐转残月。
﻿蒲州八咏余懒日甚不作诗者二年矣閒者二三子以歌咏相乐请题于吾兄遁庵遂以岁月坐成晚命之因事感怀成五章以自遣志之所之不知其言之陋也览者将有取焉 其三 ,金,段成己,古风,晨起坐高斋，鸟啼幽寂破。小儿具文墨，信手供日课。既无宠辱惊，又不至寒饿。自量亦云幸，到此能几个。更欲希世荣，所望毋乃过。蒲团正温厚，得稳且安坐。
﻿蒲州八咏余懒日甚不作诗者二年矣閒者二三子以歌咏相乐请题于吾兄遁庵遂以岁月坐成晚命之因事感怀成五章以自遣志之所之不知其言之陋也览者将有取焉 其四 ,金,段成己,古风,连蹇拙进宦，艰难眛理生。一事且不免，况欲二者并。忍穷分所安，不为世所萦。床头一卷书，净洗胸次平。偶逢会心人，款款话中情。瓶储喜不空，今年赖西成。
﻿蒲州八咏余懒日甚不作诗者二年矣閒者二三子以歌咏相乐请题于吾兄遁庵遂以岁月坐成晚命之因事感怀成五章以自遣志之所之不知其言之陋也览者将有取焉 其五 ,金,段成己,古风,青山如有情，向人呈偃蹇。我本山中人，一出偶忘反。崎岖半天下，始觉居山稳。力极势有回，苦不费推挽。税驾良自兹，千里岂云远。举手谢山灵，应笑归来晚。
﻿诔双峰兴上人,金,段成己,古风,堂堂双峰师，不受世尘污。禅坐三十年，俯仰无愧处。平生大事毕，欲留不可住。适来水中沤，水行沤复聚。适去火上烟，烟散火如故。徜徉天地閒，去来随所遇。我怀未能忘，正随分别趣。涕馀会贞心，三叹出门去。
﻿赠呼延长原,金,段成己,古风,我来负犊颠，投迹汾水滨。乱馀寡俦侣，所遇皆所亲。□行未易完，忍更求其纯。矫矫呼延生，栋宇接近邻。虽云符诅师，颇异寻常人。疾苦在力救，贵贱情一均。功成不责报，第恐伤吾仁。旷怀寓杯酒，不计醨与醇。一酌万事毕，肝胆平轮囷。酒酣奋长袖，满坐生阳春。人皆笑汝狂，我独爱汝真。参苓吾所须，收为药笼珍。吾闻先天术，原委有本因。后人罕知学，莫复窥其津。华陀起东汉，扁鹊名西秦。二君本儒者，卒以医自神。愿生继高躅，勉勉勿因循。
﻿赠研师寄寄翁,金,段成己,古风,有客抗尘容，不知何人斯。自云来西秦，著脚汾之麋。放浪三十年，野鹿不受羁。是身寄虚空，歘若驹隙驰。窜名书研閒，聊寄吾寄为。游戏出三昧，我岂甄陶师。心成应之手，觚椭各异宜。万家且胚浑，一一非人私。妙凝天地中，不甈亦不坯。探怀出苍璧，炯炯光陆离。摩挲湛秋水，随手生寒漪。虽凿混沌窍，太朴犹未漓。回首铜台瓦，千载垢有遗。坐令吕与张，羞受牛后嗤。便当什袭藏，奚必古见奇。待价不求售，特易诗人诗。卷馀两牛腰，得之犹恐迟。归来饭甑空，一字不救饥。咀嚼诳枯肠，似高还似痴。商财与蜡屐，优劣孰等夷。不如且置之，安事屡解颐。翁闻为一笑，此事非所知。苟可适吾欲，君诗不当辞。
﻿刁少府优善堂,金,段成己,古风,取人戒不周，取善贵不遗。理能兼众美，何必劳营为。奈何当涂人，好以智自私。身勤事仍左，终日徒纷披。君侯本将种，磊落真男儿。延英辟宾馆，下问质所疑。优善题其颜，美意良可知。永怀正子贤，千古犹一岐。休休好善心，一出忠厚资。片善或可取，不厌蓬茅卑。人轻千里遥，愿吐胸中奇。投诚尽实理，入耳无谀辞。从容谈笑閒，万事无不宜。三年报政成，龊龊何其迟。潜令十万家，共煦晴春曦。退食自高堂，何虑复何思。
﻿梁国祥静乐堂,金,段成己,古风,攘攘区中人，役心名与利。于身竟何有，乾没无少置。叔敬有耳孙，荦荦与时异。一官不肯觅，閒居养高志。筑室尘境中，中有尘外意。方其厌嚣湫，归来得小憩。床头一卷书，净洗纷华累。苟能乐其乐，宁复事吾事。见客不吝情，有酒即成醉。为问东华尘，何如北窗睡。清风吹我怀，万事觉无味。谁知方寸閒，自有清凉地。
﻿陈子正容安堂,金,段成己,古风,陈子少英迈，逸气不可挫。典型肖乃翁，出语辄惊座。行止非所能，造物听掀簸。功名鹰在韝，岁月蚁旋磨。区区一室中，千载供史课。结庐慕渊明，志向有许大。澹墨写形似，终日相对坐。一室足我容，百念付慵惰。青山隐檐楹，流水出其左。植花数十丛，种竹千百个。事来若机张，事去如甑堕。浩然方寸閒，不受一尘污。岂无二仲贤，閒暇日相过。有酒相献酬，有诗互赓和。溪山入笑谈，珠玉霏咳唾。徜徉天地閒，一物莫非我。醉来语益真，卿去我将卧。主人正高枕，山鸟莫啼破。
﻿送张世杰赴京兆幕官,金,段成己,古风,雨雪方载涂，霜风裂肤肌。丈夫四方志，游子千里期。简书岂不畏，孀亲发如丝。恩义两相夺，欲行还迟迟。世荣岂不慕，此心难遽夷。大分既有定，僶俛安得辞。伊人遇知己，第恐负所知。去去勿重陈，抟扶良自兹。苟能以义养，犹足慰亲思。
﻿冯生成之自燕归平阳赖寂照先生获脱奴役复齿士列将复归燕主吾友济夫来谒诗姑序其概以答云,金,段成己,古风,英英大冯君，雅志在千里。坎■不得前，而姑止于此。出处虽两途，动静无二理。燕坐三十年，初不离朝市。了了方寸閒，湛然若秋水。冯生适何来，眉目差可喜。自云衣冠后，家破偶不死。失身坑阱中，摇尾凡几祀。遇者日千百，藐焉不一止。忽逢盘谷翁，引手唯力致。力极势未回，既出几复委。不知何因缘，又入先生耳。一见不忍遗，即命加冠履。奴虏岂所安，推己乃知彼。恻然动于中，弃金犹弃秕。少属豺虎场，永谢泥与滓。乞诗答盛德，此意良亦美。顾我欲何言，一笑不如己。先生世外人，于汝初何俟。苟能肩一心，绮语奚足恃。屈信固有时，此政在知己。勿如越石父，以是骄晏子。
﻿崧阳归隐图,金,段成己,古风,落落出世人，视世犹糠秕。独唯爱山缘，一念未渠已。尝行崧阳道，经觏略可纪。有山皆孱颜，有水尽清泚。寒藤络古木，奇花閒芳枳。风从四山下，红绿乱纷萎。云日互蔽亏，百态呈怪诡。微泉不知处，丛荟鸣宫徵。山鸟忽惊飞，花落空岩里。静闻鸡犬声，人家应在迩。百年能几日，山閒有馀晷。孰知桃花源，不出武陵水。回首视人閒，嚣嚣足尘滓。便拟结椽茆，悤悤迫行李。一来汾沮洳，留滞绵几祀。幽怀渺难忘，澹墨寄形似。旧游一经眼，来往差可喜。此心本无著，夫岂为物使。昔从何而来，今从何而止。翛然来往閒，于是得之子。幻影竟安用，我亦聊尔耳。一笑两忘言，庭花萎阶戺。
﻿杨生深甫以医鸣河汾遁庵先生以下皆赠以诗生吾党士也观其意似不以浅近自期者故予之所述不特称道而已也,金,段成己,古风,杨生头角非凡子，少以医名动州里。胸怀了了中可人，容貌恂恂外如鄙。前徽未艾足凭藉，论议滔滔有源委。人身造化一天地，敢谓精微尽于此。中情��不自安，愿就先知问其旨。遁庵先生天下士，挈携陬维为指似。古人桃源不难到，但恐中心复中止。千金再拜一言重，采掇方书究终始。姓名会看满人閒，滚滚西驰若汾水。
﻿松溪幽隐图,金,段成己,古风,何宫遗构山之隅。长松蔽映千万株。中有一径穿萦纡。冷风萧瑟无时无。人閒赤日如洪炉。恍疑仙景来蓬壶。踪迹一堕声利区。回首自觉泥涂污。岁月因循归计迂。松溪想像劳形模。可怜尘梦今始苏。空对溪山惭画图。一日来归聊自娱。
﻿寿贾总管,金,段成己,古风,紫髯茁颐胆满躯，胸怀落落真丈夫。古称山西出将种，我公家世皆吾儒。朝家未录勋臣后，时时射虎西山隅。一官平水今几年，乡闾坐觉疲氓苏。骥涂千里会须展，小邦未足劳驰驱。绣衣锦帽不复见，人言愬也终平吴。此时此日生鹓雏，郁葱佳气充公闾。当筵击筑声呜呜，满堂宾客联簪裾。天公催花为嘘枯，要及花下倾金壶。春风花开人不孤，年年人与春风俱。
﻿送贾德远北上,金,段成己,古风,贾生历落非庸子，坐守穷庐足文史。山田硗确无百亩，日课诸郎力耘耔。瓶储颠倒得几何，晨夕安能具甘旨。抱关击柝有不择，知效一官聊尔耳。霜风栗冽岁云暮，水宿山行二千里。及亲而仕古所乐，敢以崎岖惮行李。明年花发听君还，綵戏阶庭为亲喜。
﻿暇日意行姑射山下奉借遁庵先生山堂听雨韵简诗社诸君,金,段成己,古风,散策步幽岩，所遇良可喜。恋恋蝶绕衣，涓涓泉入耳。俯仰天地閒，一物莫非已。暄妍坐阅春事芳，飘飘思与春风长。呼童置酒饮花下，风来满袖携花香。白白红红纷涧谷，恍然身世如河阳。东风吹落山头雨，山鸟催归共人语。拂苔便欲枕流卧，却恐傍人笑孙楚。眼看六合尘土满，归袂翩翩去何所。乘风更拟淩清空，人閒无处寻方蓬。
﻿苏氏承颜堂,金,段成己,古风,登仙不羡飞双凫，宰官不乐纡金珠。行年四十著綵服，悲啼效作儿声呱。丈夫岂无四方志，倚闾望望心何如。家国无事寿觞举，慈颜得酒增和舒。客来草具对客食，杀鸡奉母其贤乎。荣华富贵固所愿，有子能尽如君谟。至诚不动古未有，悦亲自得神明扶。茁哉冬生孟林笋，圉焉日出姜泉鱼。古来孝感有如此，今人盖以古为模。尝闻古有色难戒，爱深容色何愉愉。诗成不觉涕泪俱，尔有母遗伤独无。他年谁作孝友传，请录吾语为君书。
﻿题秋暮山行图,金,段成己,古风,乱山嵂崒争清妍，寒林寂历相绵联。人閒黄尘千万丈，一点不到山林边。秋光淡薄秋气爽，浮云积翠何葱芊。高风凄其脱木叶，向来面目仍增娟。江流一曲抱山麓，孤舟斜日栖江湍。行人何适来，负担腰膂�。荦确石头路，蹇驴鞭不前。人家前涂渺何许，望之不及忧悁悁。问公何从得此本，笔势髣髴营丘传。我本山中人，见之心惘然。坎坷历落真可笑，对画题诗思昔年。
﻿送孙仲文行台之召,金,段成己,古风,仲也何人斯，不满六尺长。言议閒英发，入耳音琅琅。胸怀湛秋水，面目严清霜。读书及城旦，寓迹凫鹥行。自公少馀暇，婉愉奉高堂。甘旨未及亲，有饭不敢尝。颜色或未怡，綵衣戏亲傍。执丧三年中，哀慕如新丧。回思顾复劳，此意何时忘。日闻辟书下，且喜还且伤。捧檄念吾亲，不觉涕泗滂。拔英外台选，列布皆圭璋。掾吏须几人，亦必求循良。世人岂无才，要以德自将。纠擿谁弗能，吾心恐无常。诗人有明诫，茹柔吐其刚。孝为百行先，子孝吾既详。苟能推此心，前路未易量。慇勤养云翼，行矣勿悤忙。
﻿送寻正道,金,段成己,古风,江边杨柳才堪折，陌上行人还又别。春光不解苦留人，两岸杨花飞白雪。江风摇摇吹绿波，欲别未别伤如何。愿君少住听我歌，后日重来白发多。
﻿跋三堂王自写真,金,段成己,古风,解衣盘礴真画史，不待濡毛知可矣。葛巾草服常画我，意欲置我山岩里。虎头于今几百年，与渠谁后复谁先。翛然蜕迹乘风去，一笑相逢喜拍肩。
﻿满江红 张丈信夫林亭小酌感事怀人敬用遁庵先生韵,金,段成己,词,光景催人，还又是、西风吹袂。青镜里、满簪华发，不堪憔悴。一月几逢开口笑，十年滴尽伤时泪。倩一尊、相对说清愁，花前醉。初未识，名为累。今始觉，身如寄。把閒情换了，平生豪气。致主安民非我事，求田问舍真良计。看野云、出岫却飞回，元无意。
﻿满江红 新春敬用遁庵韵,金,段成己,词,料峭东风，吹醉面、向人如旧。凝伫立、野禽声里，无言搔首。庭下梅花开尽也，春痕巳到江边柳。待人閒、事了觅清欢，身先朽。菟裘计，何时有。林下约，床头酒。怕流年不觉，鬓边还透。往事不堪重记省，旧愁未断新愁又。把春光、分付少年场，从今后。
﻿满江红 偶睹春事阑珊谨用兄韵以写所怀,金,段成己,词,点检花枝，风雨外、雪堆琼矗。春去也、朱丝弦断，鸾胶难续。眼底光阴容可惜，旧游回首寻无迹。对青山、一饷倚枯藤，滩声急。人巳老，身犹客。家在迩，归犹隔。纵语音如旧，形容非昔。芳草绵绵随意绿，平波渺渺伤心碧。到愁来、惟觉酒杯宽，人閒窄。
﻿满江红 遁庵兄以闵菊乐府见示三复之馀倚歌和之,金,段成己,词,谁把秋香，偏著意、植根姑射。尘土外、鲜鲜元有，可人容质。日久渐随芜共没，岁寒还与松同洁。傲新霜、还有两三枝，天应惜。巾自漉，醅微白。人已老，欢犹昔。爱此花不负，渊明清节。醉里不知人世换，悠然独倚西风立。问一中、时复慰穷途，何如泣。
﻿大江东去 寄卫生袭之,金,段成己,词,干戈蛮触，问渠事直有，几何而已。毕竟颠狂成底事，谩把良心戕毁。坐穴藜床，磨穿铁砚，自有人知己。摩挲面目，不应长为人泚。过眼一线浮华，辱随荣后，身外那须此。便恁归来嗟已晚，荒尽故园桃李。秋菊堪餐，春兰可采，免更烦邻里。孙郎如在，与君共枕流水。
﻿大江东去 送杨国瑞西归,金,段成己,词,西风汾浦，雁初飞，秋水渺茫无际。有底忙时来复去，泛若虚舟不系。篱菊将开，村醪初熟，且住为佳耳。笑言相答，个中吏隐无愧。岁月不贷閒人，君颜非少，我发白如此。好把金杯休去手，万事惟消沈醉。日转山腰，马嘶柳外，歌阕行人起。凭高西望，相思目断烟水。
﻿大江东去 赠答杨生彦衡,金,段成己,词,暮年怀抱，对水光林影，欣然忘食。推手功名非我事，閒处聊为閒客。世故多虞，人生如寄，一榻容安息。鬓丝千丈，谁家机杼堪织。三径松菊犹存，诛茅薙秽，时借邻翁力。酒满芳尊山满眼，此意无今无昔。平地风波，东华尘土，不到幽人席。兴来独往，溪南还有溪北。
﻿木兰花慢 元宵感旧,金,段成己,词,金吾不禁夜，放箫鼓、恣游遨。被万里长风，一天星斗，吹堕层霄。御楼外香暖处，看人閒平地起仙鳌。华烛红摇醉勒，瑞烟翠惹吟袍。老来怀抱转无聊。虚负可怜宵。遇美景良辰，诗情渐减，酒兴全消。思往事今不见，对清尊瘦损沈郎腰。惟有当时好月，照人依旧梅梢。
﻿满庭芳 斋居有感敬继遁庵兄韵,金,段成己,词,鏖战文场，横挥笔阵，万言一策平边。青云稳步，逸气盖贤关。致主尧虞堂上，真儒事、直欲追前。回头错，閒中风味，一笑觉都还。百年都几日，何须抵死，著意其閒。寻一邱一壑，此固无难。遁迹月萝深处，风吹梦、不到长安。浑无事，床头睡起，檐日已三竿。
﻿望月婆罗门引 其一 清明后醉书于史氏之别墅二首,金,段成己,词,东风袅袅，飞花一片点征衣。等閒耗损香霏。春去春来无迹，静里几人知。问沈郎何事，带减腰围。功名愿违。算此计、未应非。剩把閒愁殢酒，幽兴裁诗。溪山好在，怅眼中、渺渺故人稀。回首处、清泪如丝。
﻿望月婆罗门引 其二 清明后醉书于史氏之别墅二首,金,段成己,词,繁华梦断，吹花风起却添衣。满庭红雨霏霏。独倚绳床微叹，此意竟谁知。怅西园转眼，翠幕成围。事无我违。觉四十九年非。便好忙开蒋径，细和陶诗。风流巳置，抚遗编、三叹赏音稀。人不见、弦断朱丝。
﻿望月婆罗门引 翼日封生仲坚见和因复用前韵以答,金,段成己,词,小窗睡起，晓寒特地怯春衣。篝灯坐拥残霏。衮衮愁来何处，独有两眉知。倩一尊聊尔，为解重围。赏心莫违。桃李事、转头非。几曲升平旧谱，数首新诗。花开正好，算一番、风雨未应稀。舒醉袖、惹住游丝。
﻿望月婆罗门引 晨起与仲坚偶坐少焉雨作其声洒洒然绝似文场下笔时因借前韵戏成一篇,金,段成己,词,蹉跎岁晚，床头铁研已生衣。破窗雨送轻霏。暗里随风入夜，花上早先知。听一时下笔，鏖战文围。天心不违。更问甚、是和非。便著春衫换酒，醉墨题诗。逢场作戏，觉赏心、乐事未全稀。还自叹、虫吐馀丝。
﻿望月婆罗门引 仲坚复见和文势亹亹殊觉逼人可谓不负忍穷矣而其言若有所感因取旧韵述己意以答之虽知荒于辞章犹贤于无所用心也,金,段成己,词,长安倦客，不堪重整旧朝衣。天香尚带馀霏。盖世虚名何用，政尔畏人知。爱青山屋上，面面屏围。十朋弗违。好事外、卜皆非。办取残年香火，暇日歌诗。东涂西抹，笑颠狂、如我向来稀。休看镜、鬓发如丝。
﻿江城子 其一 季春五日有感而作歌以自适也,金,段成己,词,百年光景霎时閒。镜中看。鬓成斑。历遍人閒、万事不如閒。断送馀生消底物，兰可佩，菊堪餐。功名场上税征鞍。退时难。处时安。生怕红尘、一点污儒冠。便恁归来嗟已晚，那更待，买青山。
﻿江城子 其二 季春五日有感而作歌以自适也,金,段成己,词,阶前流水玉鸣渠。爱吾庐。惬幽居。屋上青山、山鸟喜相呼。少日功名空自许，今老矣，欲何如。閒来活计未全疏。月边渔。雨边锄。花底风来、吹乱读残书。谁唤九原摩诘起，添画我，辋川图。评注（点击查看或隐藏评注）
﻿江城子 幽怀追和遁庵先生韵,金,段成己,词,昔年兄弟共弹冠。转头看。各苍颜。千古功名、都待似东山。慷慨一杯风露下，追往事，叙幽欢。晨霞翠柏尚堪餐。养馀閒。未全悭。十丈冰花、况有藕如船。醉里忽乘鸾鹤去，尘土外，两癯仙。
﻿江城子 东园牡丹盛开二三子邀余饮花下酒酣即席赋之,金,段成己,词,水南名品几时栽。映池台。待谁开。应为诗人、著意巧安排。调护正须宫样锦，遮丽日，障飞埃。晓风吹绽瑞云堆。怨春回。要诗催。醉墨淋漓、随手洒琼瑰。归去不妨簪一朵，人也道，看花来。
﻿行香子 书舍偶成,金,段成己,词,自叹劳生，枉了经营。到而今、一事无成。不如闻早，觅个归程。向渭川渔，东市卜，富春耕。眼底浮荣，身外虚名，尽输他、时辈峥嵘。得偷閒处，且适閒情。有坐忘篇，传灯录，洗心经。
﻿月上海棠 谨次遁庵兄继玉清韵,金,段成己,词,酒杯何似浮名好。一入枯肠泰山小。唤醒梦中身，鶗鴂数声春晓。昂头处，几点青山屋杪。人生得计鱼游沼。视过眼光阴、向来少。须卜一枝安，笑月底、惊乌三绕。无穷事，毕竟何时是了。
﻿月上海棠 其一 重九之会彦衡赋词侑觞尊兄遁庵公与坐客往复赓歌至于再四语意益妙殆不容后来者措手彦衡坚请余继其后勉为赋之二首,金,段成己,词,黄花未入渊明手。日搅空肠几回九。山色绕吾庐，犹是当年明秀。忘言处，此意何尝在酒。等閒莫把良辰负。恨不见平生、旧亲友。三径甫荒凉，东篱下、落英谁嗅。伤时泪，不觉沾襟渍袖。
﻿月上海棠 其二 重九之会彦衡赋词侑觞尊兄遁庵公与坐客往复赓歌至于再四语意益妙殆不容后来者措手彦衡坚请余继其后勉为赋之二首,金,段成己,词,老来还我扶犁手。想豪气、十分已无九。都把济时心，分付与、一时英秀。还自笑，潦倒犹堪殢酒。从前枉被虚名负。何似尊前贤圣友。纤手斫金齑，一嚼不妨时嗅。颓然醉，卧印苍苔半袖。
﻿月上海棠 冬至后一日独居无悰用前韵,金,段成己,词,光阴输与閒人手。屈指穷冬又初九。风雪拥柴关，竹外一枝梅秀。醅瓮熟，似笑渊明止酒。溪山旧约吾无负。便结无情岁寒友。世味尽醇醲，掩鼻向伊慵嗅。蓬茅底，有手何妨且袖。
﻿月上海棠 诗社诸君复相属和又不免步韵献笑,金,段成己,词,秋风鹤发双龟手。不如意事十常九。蓬藋映閒阶，嗟丛菊、汝奚为秀。衡门掩，问字无人载酒。永唯道德心初负。向上将求古人友。三叹抱遗编，蔼馀馥、残膏谁嗅。趣时样，竟衒羔裘豹袖。
﻿鹧鸪天 其一 重九日敬用遁庵兄韵,金,段成己,词,那得工夫上酒楼。谁家皮里更阳秋。但教閒事心头少，免致清霜镜里稠。休咄咄，尽悠悠。佳时来往亦风流。百年光景无多子，请向尊前听解愁。
﻿鹧鸪天 其二 重九日敬用遁庵兄韵,金,段成己,词,手段惭非五凤楼。题诗把菊负清秋。黄柑旋拆金苞嫩，白酒新篘玉液稠。身外事，付悠悠。牛山何必涕空流。不如且进杯中物，一酌能消万古愁。
﻿鹧鸪天 其三 重九日敬用遁庵兄韵,金,段成己,词,豪气消磨百尺楼。忧来一日抵三秋。故人落落晨星少，新冢累累塞草稠。思往事，去悠悠。夕阳回首忽西流。叶声偏入愁人耳，声本无心人自愁。
﻿鹧鸪天 其一 上巳日陪遁庵先生游青阳峡,金,段成己,词,㶁㶁春江走怒雷。翠岩千丈立崔嵬。山英似与游人约，尽放浮云一夕开。倾绿酒，坐苍苔。大书岁月记曾来。直将酩酊酬佳节，挽住春光不放回。
﻿鹧鸪天 其二 上巳日陪遁庵先生游青阳峡,金,段成己,词,不恤枯肠殷夜雷。一杯胸次失崔嵬。暂将平昔看书眼，移向溪山好处开。从健倒，卧莓苔。明朝有酒更重来。百年光景无多子，烂醉溪头得几回。
﻿鹧鸪天 其三 上巳日陪遁庵先生游青阳峡,金,段成己,词,冷卧空斋鼻吼雷。野禽呼我上崔嵬。幽怀毕竟凭谁写，笑口何妨对酒开。岩锁茑，径封苔。爱閒能有几人来。虚名盖世将何用，引断长绳唤不回。
﻿鹧鸪天 其四 上巳日陪遁庵先生游青阳峡,金,段成己,词,三月寒潭未起雷。临流照影笑崔嵬。诗无好句颐难解，尊有芳醪手自开。山下石，水边苔。春风来似不曾来。酒阑偶趁飞花去，路断前溪笑却回。
﻿鹧鸪天 其一 再游青阳峡奉和遁庵兄韵,金,段成己,词,行彻南溪到北溪。山回万马合长围。花如有旧迎人笑，云自无心出岫飞。挥醉墨，带烟霏。婆娑醉舞拂青丝。昔时心赏今犹在，但恐风流异昔时。
﻿鹧鸪天 其二 再游青阳峡奉和遁庵兄韵,金,段成己,词,瀑布岩前水满溪。青阳庙下四山围。歌残白雪云犹伫，舞落乌纱鸟忽飞。迷晚色，锁晴霏。野花如绮柳如丝。一尊不惜颓然醉，明日重来已后时。
﻿鹧鸪天 其一 立春后数日盛寒不出因赋鄙语敬呈遁庵尊兄一笑,金,段成己,词,摆脱浮名尽日閒。人閒万事一蒲团。归田老去方知乐，行路今来始觉难。山雪盛，草堂宽。客床辗转若为安。甫能望得春消息，一夜东风特地寒。
﻿鹧鸪天 其二 立春后数日盛寒不出因赋鄙语敬呈遁庵尊兄一笑,金,段成己,词,谁伴閒人閒处閒。梅花枝上月团团。陶潜自爱吾庐好，李白休歌蜀道难。林壑静，水云宽。十年无梦到长安。五更门外霜风恶，千尺青松傲岁寒。
﻿鹧鸪天 其三 立春后数日盛寒不出因赋鄙语敬呈遁庵尊兄一笑,金,段成己,词,那得茅斋一饷閒。地炉敲火试龙团。头从白后弹冠懒，脚自顽来应俗难。尘世窄，酒杯宽。百年转首一槐安。是非臧谷何时了，隐几西窗月色寒。
﻿鹧鸪天 其四 立春后数日盛寒不出因赋鄙语敬呈遁庵尊兄一笑,金,段成己,词,堂上幽人睡正閒。门前声利聚为团。花香恼梦寻无处，诗句撩人写复难。空自叹，倩馀宽。惊乌三绕几时安。青山隔岸迎人笑，旧有盟言且莫寒。
﻿鹧鸪天 其一 上巳日会饮卫生袭之家园,金,段成己,词,千古兰亭气象豪。当时座上尽英髦。林藏修竹依山静，花逐流觞信水漂。悲往事，乐今朝。虽无丝竹有风骚。回头一笑还尘迹，莫厌尊前醉浊醪。
﻿鹧鸪天 其二 上巳日会饮卫生袭之家园,金,段成己,词,殢酒偿春笑二豪。题诗品物愧时髦。心如幽鸟忘机静，身似虚舟到处漂。须富贵，是何朝。一杯聊慰楚人骚。逢花堪赏应须赏，座有嘉宾尊有醪。
﻿鹧鸪天 和答寻正道,金,段成己,词,鹏翼翩翩去路遥。归来羞费楚词招。读书未免终投阁，沽酒何妨暂过桥。风与月，不须邀。时来閒处伴推敲。儿童也笑翁慵甚，睡起床头日巳高。
﻿临江仙 其一 奉继遁庵先生韵,金,段成己,词,十载龙门山下路，梦魂不到京华。此身著处便为家。穷通吾有命，不乐复何耶。万事尊前供一笑，浩然逸兴无涯。诗人休更咏丘麻。东风吹酒醒，冷眼看飞花。
﻿临江仙 其二 奉继遁庵先生韵,金,段成己,词,四十六年弹指过，苍颜换却春华。在家居士巳忘家。谁人知此意，袖手向毗耶。世故驱人何日了，漂流不见津涯。软旸一钵有胡麻。纷纷身外事，渺渺眼中花。
﻿临江仙 田閒閒步偶成,金,段成己,词,管领韶华成老丑，有情争似无情。芒鞋竹杖葛衣轻。悠悠身外事，寂寂水边行。眼底光阴犹是梦，何须身后虚名。仰天一笑绝冠缨。东风归路稳，十里暮山青。
﻿临江仙 李山人寿,金,段成己,词,浊酒一卮歌一曲，大家留住秋光。片云轻护晓来霜。殷勤篱下菊，满意为君香。四海干戈犹未定，此身底处安藏。醉中闻说有真乡。便从今日数，三万六千场。
﻿临江仙 其一 暮秋有感,金,段成己,词,浊酒一杯歌一曲，世閒万事悠悠。閒来乘兴一登楼。西风吹叶脱，尽见四山秋。自古兴亡天不管，屈原枉葬江流。寸心禁得许多愁。莞然成独笑，白鹭起沧洲。
﻿临江仙 其二 暮秋有感,金,段成己,词,转眼荣枯惊一梦，百年光景悠悠。浮生扰扰笑何楼。试看双鬓上，衰飒不禁秋。古往今来多少事，一时分付东流。五更枕上调清愁。笛声何处起，明月蓼花洲。
﻿临江仙 其三 暮秋有感,金,段成己,词,走遍人閒无一事，十年归梦悠悠。行藏休更倚危楼。乱山明月晓，沧海冷云秋。诗酒功名殊不恶，个中未减风流。西风吹散两眉愁。一声长啸罢，烟雨暗汀洲。
﻿临江仙 其四 暮秋有感,金,段成己,词,自笑荒才非世用，功名都付悠悠。断肠怕上夕阳楼。潇潇枫叶下，漠漠苇花秋。日月不知忙底事，东生又复西流。古人不见使人愁。秋兰无处采，流水满芳洲。
﻿蓦山溪 卫生袭之寿,金,段成己,词,杏花半吐，花底香风度。杨柳袅金丝，拂晴波、垂垂万缕。东君著意，付与有情人，山下路，水边村，总是堪行处。春光几许，不用忙归去。呼取曲生来，把閒愁、一时分付。大都是醉，三万六千场，遇有酒，且高歌，留取青春住。
﻿蝶恋花 卫生袭之生朝吾兄作歌词以寿之余独无言生执卮酒坚请不已勉用兄韵以答其意,金,段成己,词,点检东园花发未。蝶绕芳丛，馥馥香浮蕊。买酒酬春君有地。不妨日涉聊成趣。身世虚舟元不系。浮利浮名，是甚閒情味。花下一杯方得意。人閒万事宜姑置。
﻿蝶恋花 明日卫生见和复次韵,金,段成己,词,燕子归来寒食未。脉脉桃花，微露胭脂蕊。回想旧游歌舞地。狂诗颠酒当时趣。白日长绳谁可系。老去情怀，事事都无味。倦鸟知还非有意。忙时宜用閒时置。
﻿浪淘沙 惜花,金,段成己,词,好个杏花时。只怕寒欺。东君无意惜芳蕤。雨横风狂都不管，尽得禁持。瘦损一分肌。著甚医治。一天春恨没寻思。怎得丁宁双燕子，说与春知。
﻿朝中措 偶出见墙头杏花喜而赋之,金,段成己,词,无言脉脉怨春迟。一种可怜枝。最是难忘情处，墙头微露些儿。十分细看，风流却在，一半开时。政要东风抬举，莫教吹破胭脂。
﻿南乡子 卫弟行之寿,金,段成己,词,兰玉卫诸郎。我见白头子最良。说似向人人不会，何妨。静里谁知竹有香。岁月没商量。暗地催人两鬓霜。三万六千须实数，休忙。才是东风第一场。
﻿南乡子 薛宝臣生朝 俱用薛氏实事,金,段成己,词,郡姓记君先。乌鹊翔飞瑞自閒。闻在儿时人已惮，他年。又作河东一凤传。佳政讼分缣。看赋春游第几篇。蹑蹻谁为门下客，休叹。换却先生苜蓿盘。
﻿木兰花 其一 前重阳几日篱下始见菊放数花嗅香挼慨然有感而作以贻山中二三子,金,段成己,词,人生行乐须闻早。休惜一尊花下倒。无情岁月不相饶，转首吴霜纷莫埽。佳时苦恨欢悰少。镜里衰颜难再好。试将离恨说渠侬，天若有情天亦老。
﻿木兰花 其二 前重阳几日篱下始见菊放数花嗅香挼慨然有感而作以贻山中二三子,金,段成己,词,不才自合收身早。一座青山成潦倒。蒙头赢得日高眠，落叶满庭慵不埽。杀人四海知多少。留住头皮贫亦好。年年种菊待花开，不道看花人渐老。
﻿木兰花 其三 前重阳几日篱下始见菊放数花嗅香挼慨然有感而作以贻山中二三子,金,段成己,词,莼鲈江上秋风早。四海狂澜惊既倒。明知不是入时人，闭户十年成却埽。故人落落晨星少。红叶黄花依旧好。登临信美自然情，坐觉光风容易老。
﻿木兰花 其四 前重阳几日篱下始见菊放数花嗅香挼慨然有感而作以贻山中二三子,金,段成己,词,醉中昨夜归来早。应怕苍苔嗔健倒。一尊斗健莫蹉跎，过眼光阴如电埽。破除万事心头少。酒自于人情味好。醒时还醉醉还醒，赖得此乡容此老。
﻿清平乐 薛子余弄璋,金,段成己,词,东君调护。错爱春迟暮。一叶兰芽今始露。香满君家庭户。抱看玉骨亭亭。精神秋水分明。自是人閒英物，不须更试啼声。
﻿清平乐 送张君美经历之任安西幕,金,段成己,词,鸡声戒晓。催上长安道。宾幕雍容年正妙。人物风流温峤。政成海泳江涵。门阑剩有馀閒。公事不妨行乐，春风韦杜城南。
﻿诉衷情 史仲恭寿,金,段成己,词,芹溪清浅舞涟漪。堕钓锦鳞肥。黄花一尊芳酒，万事觉俱非。留晚景，惜香霏。醉时归。最关情处，迎门稚子，一笑牵衣。
﻿水调歌头 山中偶成用遁庵兄韵,金,段成己,词,人生等行旅，能费几春秋。元龙漫矜豪气，百尺卧高楼。昨日青青双鬓，今日星星满镜，转首岁华流。归去便归去，何处觅菟裘。一枝筇，一壶酒，寄真游。姑山玉立千仞，直下看神州。欲语幽情谁可，赖有白鸥知我，尘世尽悠悠。一笑对妻子，出处不须筹。
﻿游延祚寺用前人韵 其一 ,金,胡光谦,七言律诗,精蓝并构每攀游，接翠连香为少留。墙外果悬红带日，堂前松偃老经秋。羡君利禄身非恋，笑我云山志未酬。欲学高眠林下客，万缘销尽更何求。
﻿游延祚寺用前人韵 其二 ,金,胡光谦,七言律诗,路入西郊背晓曦，给孤园近景霏微。光摇三界金绳动，声飏双林玉磬飞。龙过山阴拖翠霭，僧眠溪影弄寒晖。群公已约开莲社，只恐陶潜未肯依。
﻿阙题,金,胡汲,七言律诗,休笑参军靴不袜，休嗟门客食无鱼。燕鸿来去端谁使，鹏鴳逍遥本自如。潦倒渊明三径菊，荒唐惠子五车书。古人淡里求真味，身外纷华不羡渠。
﻿挽姚仲纯,金,胥持国,七言律诗,山东夫子老河东，谁与先生臭味同。早岁遽辞名宦里，百年长乐圣贤中。醉轩风月千秋恨，蜗室樽罍一梦空。白玉楼成人不见，空馀乡泪托东风。
﻿送弟恒作州,金,胥鼎,五言排律,男子四方志，人生五马荣。君恩何以报，民政不宜轻。御物当存恕，存心要尽诚。勿矜新号令，姑守旧章程。敛暴单贫困，囚淹狡伪萌。慈柔难禁暴，苛急必伤生。东郡吾将老，西陲敌未平。一生能几别，四事果难并。方此对床乐，怆然分袂惊。荒诗何足记，聊写弟兄情。
﻿阮郎归 寄李都运有之,金,胥鼎,词,人情冷暖共高低。疏慵非所宜。老夫碌碌本无机。闲教造物疑。形木槁，鬓丝垂。山林先有期。故人只道挂冠迟。此心应不知。
﻿游石壁有呈二首 其二 ,金,郝天挺,五言律诗,绝壁秋容胜，荒坛冷气清。野僧留客饮，山鸟背人鸣。已极登临兴，无穷今古情。浩歌一樽酒，四海共升平。
﻿送门生赴省闱,金,郝天挺,七言律诗,青出于蓝青愈青，小年场屋便驰声。未饶徐淑早求举，却笑陆机迟得名。嗟我再衰空眊氉，喜君初筮已峥嵘。此行占取鳌头稳，平地烟霄属后生。
﻿题麻姑坛,金,郝天挺,七言律诗,路入云关仙境佳，琼田瑶草带烟霞。贮经洞古无遗检，养药炉存失旧砂。青鸟不传金母信，紫鸾应返玉皇家。岩扉不掩春长在，开尽碧桃千树花。
﻿莲花菊,金,郝天挺,七言律诗,十丈花开玉井遥，翻成丛菊老秋标。寒枝白日尘无点，冻蕊经霜瓣不凋。依径香生妃子步，绕篱嫩比六郎娇。双歌一曲渊明醉，辜负扁舟冷画桥。
﻿游石壁有呈二首 其一 ,金,郝天挺,七言律诗,廊庙雍容四十秋，旱为霖雨济为舟。五朝宠遇已黄发，六诏归来方黑头。后部风雷诗鼓吹，前途山水酒觥筹。试看绝壁秋云句，知是承平宰相游。
﻿题宣圣庙,金,郝天挺,七言绝句,金碧煌煌梵刹雄，玄元楼观五云中。如何万代纲常祖，释奠今无数亩宫。
﻿七月十五日夜显仁寺东轩对月,金,郝俣,五言律诗,野迥云归尽，山高月上迟。暗萤依露草，惊鹊绕风枝。素影随波远，新凉与酒宜。中秋更有味，试为卜归期。
﻿次仁甫韵,金,郝俣,五言律诗,渺渺横烟渚，凄凄挂月村。酒非邻舍取，诗复故人论。世态乌栖屋，生涯雀在门。西山却多思，松雪动吟魂。
﻿题温容村寺壁,金,郝俣,五言律诗,草树醒朝雨，乌鸢快晚晴。山光自明润，野气亦凄清。茗碗閒中味，纹楸静里声。此怀能自适，未要缚簪缨。
﻿晚过寿宁,金,郝俣,五言律诗,稻垄分棋局，松门入画图。牛羊归自急，鸥鹭宿相呼。落日低青嶂，高风起暝途。归僧上烟霭，回首愧区区。
﻿揽秀轩,金,郝俣,五言律诗,寺得新游处，轩馀旧赋诗。山川蒲子国，松柏晋侯祠。行止非人力，登临且岁时。道人应笑我，真负鹿门期。
﻿三月望日次边德举揽秀轩,金,郝俣,五言律诗,水绕千家邑，山围一席天。桑麻新雨露，桧柏老风烟。梦后馀芳草，愁时更杜鹃。亦知推不去，端用得忘年。
﻿郝吉甫蜗室,金,郝俣,七言律诗,草草生涯付短椽，身随到处即安然。功名角上无多地，风月壶中自一天。世路久谙甘缩首，曲车才值便流涎。一生笑我林鸠拙，辛苦营巢二十年。
﻿应制状元红,金,郝俣,七言律诗,仙苑奇葩别晓丛，绯衣香拂御炉风。巧移倾国无双艳，应费司花第一功。天上异恩深雨露，世间凡卉漫铅红。情知不逐春归去，常在君王顾盼中。
﻿故城道中同元东岩赋,金,郝俣,七言律诗,客亭南北厌飘零，尚喜扬镳过故城。桐叶不堪追往事，泥丸尤足见民情。青山阅世几兴废，白塔向人如送迎。伫立夕阳无限思，西风禾黍动秋声。
﻿子文致君九日用安字韵聊亦同赋,金,郝俣,七言律诗,旅食京华秋又残，旧游真似梦槐安。閒居浪说重阳好，尘世端知一笑难。黄菊已堪增怅恨，白衣无复慰荒寒。马头明月应相笑，依旧红尘满客鞍。
﻿题孔氏园亭,金,郝俣,七言律诗,严胜诸孙贤至今，相承种德满家林。绿槐丹杏风流远，翠竹苍松岁月深。倾盖昔谁陪俊赏，过庭今复嗣徽音。此生夙有东游愿，杖屦他时或可寻。
﻿上巳前后数日皆大雪新晴游临漪亭上,金,郝俣,七言律诗,十日阴风料峭寒，试从花柳问平安。野亭寂历春将晚，山径萦纡雪未乾。足踏东流方纵酒，手遮西日悔投竿。渊明正草归来赋，莫作山中令尹看。
﻿奉陪太守游南湖同鄗令赋,金,郝俣,七言律诗,翠幄千章荫晚空，年华心赏两无穷。云头欲落催诗雨，池面微生解愠风。经笥使君谈似绮，仙舟令尹饮如虹。娵隅自适清池乐，不信参军是郝隆。
﻿新秋,金,郝俣,七言律诗,旅食京华困郁蒸，可人秋意又新晴。夜窗便觉风千里，晓镜从添雪数茎。蝉噪不离羁客耳，燕归还动故园情。软红尘外西山色，乞与閒人眼暂明。
﻿寺楼晴望,金,郝俣,七言律诗,诘曲阑干面翠微，葱笼窗户溢清晖。雨侵斜日明边过，云望山前缺处归。多病过春犹止酒，薄寒向晚却添衣。宦名不负沧波愿，羞见陂田白鸟飞。
﻿魏处士野故庄,金,郝俣,七言绝句,郊原冷落霜风后，桑柘萧条兵火馀。试问当时卿与相，几家犹有旧田庐。
﻿叠翠楼,金,郝俣,七言绝句,画楼西畔石州山，指点云烟识翠鬟。回首十年真一梦，淡天如水夕阳閒。
﻿题均福堂三首 其一 ,金,郝俣,七言绝句,憧憧车马竞春游，不见溪堂五月秋。卧听云涛舂午枕，梦随鸥鸟落沙洲。
﻿题均福堂三首 其二 ,金,郝俣,七言绝句,为鱼为鸟知谁是，看水看山俱得意。存亡贵贱听天公，只有归休须早计。
﻿题均福堂三首 其三 ,金,郝俣,七言绝句,归休得计即归来，林下空言只可咍。莫待山灵嫌俗驾，却将鞍马觅尘埃。
﻿听雪轩,金,郝俣,古风,扶疏窗外竹，岁暮亦可爱。萧散轩中人，高节凛相对。清寒入梦境，风雨号万籁。觉来闻雪落，淅沥珠玑碎。饥肠出佳句，亹亹入三味。华堂沸丝竹，此乐付儿辈。
﻿题五丈原武侯庙一首,金,郝中,七言律诗,筹笔无功事可哀，长星飞堕蜀山摧。三分岂是平生志，十倍宁论盖世才。坏壁丹青仍白羽，断碑文字只苍苔。夜深老木风声恶，尚想褒斜万马来。
﻿甄庄三藏真身,金,孙九鼎,五言律诗,生自龟兹国，来从大业年。缘甄驻飞锡，梦白出重泉。铁石亦有毁，筋骸何尚全。应知待弥勒，万劫庇山川。
﻿绣薄眉,金,孙不二,古风,劝人悟。修行脱免三涂苦。明放着跳出门户，谭马丘刘，孙王郝太古。法海慈航，寰中普度。
﻿卜算子 辞世,金,孙不二,词,握固披衣候。水火频交媾。万道霞光海底生，一撞三关透。仙乐频频奏。常饮醍醐酒。妙药都来顷刻间，九转金丹就。
﻿许氏双桂堂,金,孙镇,七言绝句,许家二桂联翩秀，孙氏三枝次第春。盛事若将相比并，输君堂上拜双亲。
﻿送张安中还云中,金,孙益,五言律诗,相送还相送，临分手重分。骅骝欣得路，鸿雁惜离群。木落黄华露，城低紫塞云。中秋月正好，千里漫思君。
﻿望川亭,金,孙锜,七言绝句,望川亭上望秦川，万里风烟在眼前。轩槛倚檐高几许，去岩尺五是青天。
﻿癸亥清明日,金,孙铎,七言绝句,翛然一室暗尘凝，兀兀端如打坐僧。习气未除私自笑，短檠还对读书灯。
﻿烧笋,金,孙邦杰,七言律诗,煨茁旧闻山谷语，劝耕还忆大苏诗。传将火候无多诀，留得天真又一奇。未放锦绷开束缚，已看玉版證茶毗。白麻初拜惊烧尾，见此应惭富贵痴。
﻿赠李生二绝 其一 ,金,宫婢玉真,七言绝句,皓齿明眸掩路尘，落花流水几经春。人间天上归无处，且作阳台梦里人。
﻿赠李生二绝 其二 ,金,宫婢玉真,七言绝句,自怜华色镜中衰，轻弃前欢已自宜。不恨相逢情不尽，直须白鼠望归期。
﻿游同乐园,金,师拓,五言律诗,晴日明华构，繁阴荡绿波。蓬丘沧海远，春色上林多。流水时虽逝，迁莺暖自歌。可怜欢乐极，钲鼓散云和。
﻿陪人游北苑,金,师拓,五言律诗,系马溪边酌，啼莺柳外闻。望长魂欲断，愁豁酒微醺。草色明残照，江声入莫云。故园春已到，归思日缤纷。
﻿曲江秋望,金,师拓,五言律诗,山远嶂重出，野平天四围。凉风芡实坼，久雨藕花肥。水阔渔舟小，天长去鸟微。紫蒲行处有，采采莫盈衣。
﻿和王逸宾繁台诗,金,师拓,五言律诗,凭望怜台迥，长吟苦思荒。行云春郭暗，高鸟莫天苍。草色伤心极，松风洒面凉。故园兵革外，殊觉路途长。
﻿赠云中刘巨济,金,师拓,五言律诗,云廓乾坤迥，霜摧草树残。风声秋晚急，月色夜深寒。绿绮音谁会，青霄气自干。那知燕市里，把酒得交驩。
﻿郡城南郭早望,金,师拓,五言律诗,晓立回塘上，何人逸兴同。柳浓天霁雨，萍坼岸含风。鸟影明苍霭，湖光倒碧空。秦川何日到，解发濯清沣。
﻿中元后二日,金,师拓,五言律诗,暑谢凉生际，庭虚雨过时。天长云断续，风急树离披。世态贫逾薄，秋光老易悲。燕城寒事早，还与旧貂期。
﻿和张叔献题首善阁,金,师拓,七言律诗,岧峣飞阁与云齐，来凭脩栏日转西。秦客此时愁欲醉，陇山何处望浑迷。九天花鸟催春事，千里风烟入莫题。久怕殊方看节物，不知今日在丹梯。
﻿秋夜吟,金,师拓,古风,阪路太行险，波涛沧海深。素缊未偶时，白发捋盈簪。壮士莫年意，游子中夜心。拊剑一太息，月暗天横参。
﻿浩歌行送济夫之秦行视田园,金,师拓,古风,霜敛野草白，气肃天宇清。开尊酌远客，饯此秦关行。秦关杳杳愁西顾，千里苍茫但烟树。子今行辔按秋风，想见秦关雄胜处。河流汹汹昆崙来，莲峰秀拔青云开。终南南走络巴蜀，五陵北望令人哀。我本渭城客，浪迹来东征。穷齐历宋嗟何营，尚气慕侠游梁城。信陵白骨委黄土，夷门谁复知侯生。拊剑一长啸，作歌谁为听，青天白日空冥冥。不能乘桴入沧海，拂衣且欲归汧泾。落魄高阳归未得，送子西归空怆情。
﻿冬夜二首 其一 ,金,师拓,古风,云破月穿牖，夜严风号隙。客子寝不安，寒灯照空壁。默然不平事，起坐长太息。书但记姓名，剑本匹夫敌。追奔慕前哲，恢张济时策。何意造物儿，重此稻粱役。兴酣气益振，孤愤远飘激。非无南山云，高卧养虚寂。茹芝酌悬流，啸吟展胸臆。圣达岂不念，且有不暖席。此抱谁与知，乾坤夜寥阒。
﻿冬夜二首 其二 ,金,师拓,古风,破屋星斗入，疏牖霜风生。沈沈夜何久，杳杳天不明。灯暗饥鼠出，月朗栖乌惊。幽意苦盘礴，历落穷八纮。贫贱岂足戚，所思天下英。盘木无先容，竟与枯朽并。旃毳胫才掩，藜藿腹不盈。郁郁命世才，何阶伸一鸣。僵卧蓬蒿底，要路谁为名。耻作埽门谒，宁为醴酒行。直将叫阊阖，皎皎开寸诚。白日下留照，廓廓贤路亨。此志恐未必，摇荡热中情。
﻿龙门,金,徐好问,七言绝句,疏凿而来道路通，行人万古翠微中。南山山寺题诗满，一字何曾到禹功。
﻿纪梦,金,徐世隆,五言律诗,我梦天倪子，同登日观峰。骨彊清似鹤，步健老犹龙。方外无官府，堂中有岱宗。仙闾真福地，杖屦会相从。
﻿挽文丞相,金,徐世隆,七言律诗,大元不杀文丞相，君义臣忠两得之。义似汉皇封齿日，忠于蜀将斫颜时。乾坤日月华夷见，海岭风霜草木知。只恐史官编不尽，老夫和泪写新诗。
﻿后唐明宗庙,金,徐世隆,七言律诗,徽陵当日拯残唐，五季之间号小康。因兽害田秋罢猎，为民求主夜焚香。八年功德丹青在，千古明灵祭祀长。欲识此邦遗爱事，庙槐人敬似甘棠。
﻿送天倪子还泰山,金,徐世隆,七言律诗,九十行年发未华，道人风骨饱烟霞。洞天福地二千里，神府仙闾第一家。牛膝药灵斟美酝，兔豪盏净啜芳芽。隐居自爱陶弘景，莫作山中宰相誇。
﻿蒿里,金,徐世隆,七言律诗,世传蒿里蹑灵魂，庙宇烧残敝复新。七十五司阴□□，□千馀里远祠人。天神志似张华博，地狱图如道子真。积少成多能事毕，泰山元不厌微尘。
﻿寄天倪子,金,徐世隆,七言绝句,父居郓府有牛膝，子倅泰山无鹿茸。寄与天倪怜老病，足痿手战更头风。
﻿胡氏杀虎歌,金,徐世隆,古风,滨州浡海县，兵籍有刘平。其妻曰胡氏，艰险常同经。起赴零阳戍，仍辇两儿行。暮宿沙河岸，忽闻啸风声。一虎蹲其间，视平若孩婴。吞臂曳之去，胡氏跃且惊。走逐十馀步，掣足与虎争。急呼儿取刀，屠虎肝肠倾。虎毙平脱口，扶归季阳城。一支骨已碎，三日目乃瞑。夫殁入黄泉，妇哭入青冥。风云变黯澹，禽鸟为悲鸣。帅府取皋比，列状达省庭。庭庭状其义，复户仍免征。旌表见国政，激劝通人情。大哉夫妇恩，直与生死并。死同葬虎腹，生同食虎羹。谁谓荆钗辈，乃有如此英。班班古列女，好事多丹青。宜将杀虎传，题编家家屏。
﻿杜鹃,金,晁会,七言绝句,杜宇啼声枕上来，一声哀似一声哀。千哀万怨无今古，唤得行人若个回。
﻿白发,金,桑之维,五言律诗,白发近年见，十中三两茎。半因愁攒出，多为病添成。梳里有时落，镊馀还又生。老知无可避，何处是功名。
﻿邺镜,金,乌凌阿爽,五言绝句,上有丹锡花，秋河碎星斗。磨研清且厉，玉瑟鸣风帚。
﻿古尺,金,乌凌阿爽,古风,背露清光虹一道，赤鬣金鳞何夭矫。翻思昨夜雷霆怒，只恐乘云上天去。
﻿元日,金,秦略,五言律诗,新历从头数，残冬与我违。不知垂老至，但觉拜人稀。汲水泥融井，看书暖入帏。浅情墙外柳，新绿已依依。
﻿悼亡,金,秦略,七言律诗,自古生离足感伤，争教死别便相忘。荒陂何处坟三尺，老眼他乡泪数行。多事春风吹梦散，无情寒月照更长。还家恰是新寒节，忍见堂空纸挂墙。
﻿雪行,金,秦略,七言绝句,匹马东来冰雪天，苍山手冷堕吟鞭。烟中髣髴闻鸡犬，不觉人家到眼前。
﻿鸟影过寒塘,金,秦略,七言绝句,著眼分明莫作疑，从来形影本同归。不应水底青天上，更有飞禽仰面飞。
﻿同希颜裕之赋乐真竹拂子,金,秦略,七言绝句,觅个龟毛抵死难，直教击碎钓鱼竿。世人不用生分别，信手拈来总一般。
﻿少室山卓剑峰,金,秦略,七言绝句,神威洗尽世间雠，电歇雷閒怒气收。一柄太阿留少室，却擎空掌华山头。
﻿此身,金,秦略,七言绝句,此身日日一箪贫，贫里留残自在身。独把筇枝行又立，东风花柳不嗔人。
﻿麝香,金,秦略,七言绝句,山麝逃风远谷藏，一山行过四山香。脐堂自养千钧弩，枉怨虞人鼻孔长。
﻿赵洛道中,金,秦略,七言绝句,柔青初散陇头桑，村落人家布谷忙。一段芜菁浑著角，叶间犹有几花黄。
﻿拳秀峰,金,秦略,古风,平滑石之俗，其俗资磨砻。磊丑石之秀，其秀在丑中。正如古丈夫，貌寝气质雄。又如圣人心，孔窍虚明通。大都一拳许，含蓄华与嵩。大巧本若拙，足见造化功。好处元更多，摹写不易工。君其善调护，抵击防儿童。
﻿赠赵宜之,金,秦略,古风,年时见君行路难，喜于长安新得官。日来见君邻妇哭，惊似蓝田寻得玉。爱官爱玉乐有涯，爱君之诗无尽期。古人骨冷不复作，主张骚雅非君谁。
﻿白发,金,秦略,古风,临水时自照，照我须与眉。须眉何所似，恰似纯白丝。从兹一白后，宁有再黑时。譬如花落地，不复还故枝。殷勤语须眉，听我自解诗。幼小痴读书，既壮多忧思。自苦有冰檗，自润无膏脂。劳生到今日，汝白将何辞。
﻿谷靡靡上党公府作,金,秦略,古风,谷靡靡，青割将来强半秕。急忙舂米送官仓，只恐秋风马尘起。官仓远在荞麦山，南梯直上青云间。梯危一上八九里，之字百折萦回环。凭谁说向监仓使，斛面莫教高一指。请君沿路看担夫，汗颗多于所担米。
﻿寄李俊民 其一 ,金,秦志安,七言绝句,先生高见真吾师，速营菟裘犹恨迟。窗明炕煖十笏地，松风萧萧和陶诗。
﻿寄李俊民 其二 ,金,秦志安,七言绝句,山野已寻云外路，直入天坛最深处。踏开李愿旧游踪，请君自草盘谷序。
﻿悬泉,金,袁从乂,七言律诗,翠岩高列势摩天，岩上轰雷泻玉泉。绝壁飞来浑是雨，长风捲去忽成烟。围茅小隐初经眼，跨鹤先儒已著鞭。吟罢徜徉眠月窟，梦回犹听鼓鼘鼘。
﻿义师院丛竹,金,郭长倩,七言律诗,南轩移植自西坛，瘦玉亭亭十数竿。得法未应输老柏，植根兼得近幽兰。虽无秾艳包春色，自许贞心老岁寒。百草千花尽零落，请君来向此中看。
﻿偶得,金,郭用中,七言律诗,参遍丛林懒出游，指端孤月照高秋。大千界里閒窥掌，不二门中暗点头。埽地烧香聊自遣，栽花种竹尽风流。庄蒙抵死谈齐物，无物齐时也合休。
﻿宴会成趣园诗,金,郭安民,五言律诗,乐寿有高士，买园邻郡城。坐寻嘉树荫，卧听野禽声。閒里书频读，欢来酒自倾。醉歌归去曲，应不愧渊明。
﻿送同舍张耀卿补掾中台,金,郭宣道,七言律诗,摩云头角看昂藏，意外升沉岂易量。取士皆知有科举，进身初不在文章。关心雁塔功名晚，试手乌台岁月忙。此去一官先有路，独怜灯火夜窗凉。
﻿酒醒,金,郭邦彦,七言律诗,少年骄气总消磨，万事纷纭梦里过。三载自持荤食戒，一心还被性宗魔。凌烟阁上荣名好，聚窟洲边乐事多。今日酒酣都忘却，乱吟俳语作狂歌。
﻿秋夜闻弹箜篌,金,郭邦彦,七言绝句,露重花香飘不远，风微梧叶落无声。倡楼何处教新曲，夜静月高弦索鸣。
﻿村行 其一 ,金,郭邦彦,七言绝句,芹叶芦花岸两边，钓溪石畔落孤鸢。小畦引入平流水，麻秆森森已拍肩。
﻿村行 其二 ,金,郭邦彦,七言绝句,豆叶芃芃麻叶光，植禾得雨又催黄。田家乐事谁真得，牧子行歌醉叟狂。
﻿读毛诗,金,郭邦彦,古风,含气有喜怒，触物无不鸣。天机泄鸟迹，文字从此生。谁言土苇器，声合天地清。朴坏牺氏瑟，巧露娲皇笙。末流不可障，声律随合并。遍读萧氏选，不见真性情。怨刺杂讥骂，名曰离骚经。颂美献谄䛕，是谓之罘铭。诗道初不然，自是时代更。秦火烧不死，此物如有灵。至今三百萹，殷殷金石声。汉儒各名家，辩口剧分争。康成独麾戈，诸儒约连衡。祭酒最后出，千古老成精。我欲读尔雅，不辨螯蟹名。尚怜沈谢辈，满箧月露形。孔徒凡几人，入室无长卿。三子论性命，举世为讥评。白首草太玄，才得覆酱罂。不如匡鼎说，愈笑人愈听。
﻿梅影,金,陈君可,七言绝句,隔窗疑是李夫人，江月多情为返魂。不似丹青旧颜色，十分憔悴立黄昏。
﻿送雷御史希颜罢官南归,金,陈规,七言律诗,五事前陈志拂劘，屹如砥柱阅颓波。一麾共惜延年去，三黜何伤柳季和。连蹇仕途如我老，激昂衰俗在君多。扁舟南去知难恋，万顷烟波一钓蓑。
﻿过骊山,金,陈规,七言绝句,丰镐无由问故基，三章只见黍离诗。而今多少华清石，都与行人刻艳辞。
﻿宣宗挽词,金,陈赓,五言律诗,洛邑周初定，苍梧舜不还。九天来鹤驭，万国泣龙颜。俭德高千古，鸿勋际两间。无由望弓剑，云气郁桥山。
﻿寄陕郡杨正卿二首 其一 ,金,陈赓,七言律诗,临川堂上看飞鸿，十载西州一转蓬。亲老家贫初有累，才疏意广卒无功。奸雄颇忌孔文举，富贵何如张长公。满地尘埃浮世狭，一帆思驾五湖风。
﻿寄陕郡杨正卿二首 其二 ,金,陈赓,七言律诗,迁客形容国士心，春风鹤发不胜簪。钟仪去楚衣冠异，王粲依刘岁月深。岁晚艰危无短策，酒酣悲壮动长吟。遥怜兰省杨夫子，一纸书来抵万金。
﻿寒食祀坟回登临西原废寺二首 其一 ,金,陈赓,七言律诗,前朝废寺枕山阿，尚有摩云窣堵波。故国已非唐日月，老僧犹指晋山河。年来筋力登临倦，乱后心情感慨多。石藓荒碑碎文字，他年更得几摩挲。
﻿寒食祀坟回登临西原废寺二首 其二 ,金,陈赓,七言律诗,当年云构倚天开，一夕烟尘化劫灰。佛阁丹青馀瓦砾，禅房花木亦蒿莱。春风万里骚人怨，落日千秋杜宇哀。断础荒烟无限意，一章诗律为谁裁。
﻿送李长源,金,陈赓,七言律诗,月下孤鸿枕上鸡，高城今日又分携。九秋云气崤陵底，万里河声砥柱西。饮罢关山秋寂寂，诗成风雨暮凄凄。千金善保并州器，要放昆崙入马蹄。
﻿蒲中八咏为师岩卿赋 其一 蒲津晚渡,金,陈赓,五言绝句,云涛注壶口，水府蟠九垒。公子莫争舟，蛟龙方骫骳。
﻿蒲中八咏为师岩卿赋 其二 虞坂晓行,金,陈赓,五言绝句,伯乐沈九原，泥涂困骐骥。千古长坂空，无人知此意。
﻿蒲中八咏为师岩卿赋 其三 舜殿薰风,金,陈赓,五言绝句,岩廊鸣五弦，薰兮南风来。凤去徽音绝，眢井生莓苔。
﻿蒲中八咏为师岩卿赋 其四 首阳晴雪,金,陈赓,五言绝句,天风吹琼瑶，自冒首阳顶。欲和采薇歌，千山冻云冷。
﻿蒲中八咏为师岩卿赋 其五 东林夜雨,金,陈赓,五言绝句,林壑冷含秋，风雨黯如海。何如赞公房，青灯淡相对。
﻿蒲中八咏为师岩卿赋 其六 西岩叠巘,金,陈赓,五言绝句,梵刹盘空曲，烟霞锦绣纹。山灵傥招隐，径入万重云。
﻿蒲中八咏为师岩卿赋 其七 妫汭夕阳,金,陈赓,五言绝句,蓂阶降英皇，此地嫔有虞。南巡竟不返，愁云接苍梧。
﻿蒲中八咏为师岩卿赋 其八 王官飞湍,金,陈赓,五言绝句,悬流落云岩，遥空挂飞练。何时�清泠，一颒黄尘面。
﻿送寇辅臣,金,陈赓,七言绝句,古陌风尘点客衣，送春君亦伴春归。东风不管离人恨，吹落杨花满地飞。
﻿岘山秋晚图,金,陈赓,古风,太山高嵯峨，小山低培嵝。清江锦树带秋烟，烟际人家在林薮。荆河迤南三岘山，此图定绘襄阳否。诗人翰墨丹青手，落笔天机随所有。岘首真在襄阳西，遥观汉水含风漪。上有龟龙一片石，云是羊公堕泪碑。试披禹迹考地志，画师宁免诗人疑。且看满眼江山好，休作燕人过晋悲。
﻿子猷访戴图,金,陈赓,古风,两晋崇玄虚，风流变华夏。举世尚清谈，天地指一马。依阿竹林贤，鸿名重天下。王郎衣冠冑，亦复慕草野。偶来剡溪上，溪水正清泻。扁舟信沿洄，气韵可潇洒。谁与好贤心，丹素入图写。山阴怀古意，欲揽不盈把。赋诗心夷犹，六义愧骚雅。西风尘冥冥，傥有知音者。
﻿铁拄杖,金,陈赓,古风,闽王铁杖如楖栗，得自荒虚鬼神域。鞭笞蜑蛮今几年，雾翳云蒸老蛟黑。腹中有篁如细泉，牙节宛转声铿然。天生神物不虚弃，提携万里归坡仙。坡仙骑鲸凌紫烟，海仙一去今千年。人间俯仰成今古，纷纷长物何须数。洛阳铜驼卧荆棘，昭陵石马埋烟雨。百斛鼎，两钱锥，小大用舍俱儿嬉。商颜鹤发一筇竹，何似凌烟功臣玉具高支颐。黄阁得君真耐久，扶持四海经纶手。会须拄到昆崙巅，九点青烟看九有。铁耶杖耶吾不知，诚将道眼窥天机。一朝雷雨轰空陂，须防化作蛟龙飞。
﻿武善夫桃源图,金,陈赓,古风,武郎种桃满云溪，三月红雨行人迷。自从玉勒入云驭，春风杜宇年年啼。飞黄腾踏有天倪，紫电转盼天山低。要将白璧沽蛾眉，更把黄金铸袅蹄。羲和挟辀六龙驰，暮景恐迫虞渊西。新诗拟唤槐安梦，咫尺溪边春色动。飞花漠漠水泠泠，苍苔荒了烟霞洞。闻道西风解涴人，何处江山可问津？征尘障断仙源路，且看丹青万树春。
﻿游龙祠,金,陈赓,古风,黄河如丝导昆崙，万里南下突禹门。枝流潜行大地底，派作八道如霆奔。吾闻川真岳灵有冥宰，况乃利泽开洪源。神龙窟宅瞰平野，千古庙貌何雄尊。深林含蓄雷雨润，冷殿似带波涛痕。我来南州走尘坌，执热未濯忧思烦。试㪺甘洌洗肝肺，一勺注腹清且燉。悠然晞风坐东庑，倏见绘画如飞鶱。仙官华裾乘朱轩，旗纛掩蔼蛟伏辕。雷公电母踏烟雾，天吴海若驱鼍鼋。何时借取霹雳手，倒挽银汉清乾坤。庙前老翁顾我语，孺子未易排天阍。胡为高论乃如此，一笑满面春风温。是时三月游人繁，男女杂遝箫鼓喧。搴茭沉玉答灵贶，割牲酾酒传巫言。巫言恍惚庙扉阖，拜手上马山烟昏。
﻿客怀,金,马定国,五言律诗,结发游荆楚，劳心惜寸阴。草长春径窄，花落晓烟深。谷旱惟祈雨，年饥不问金。三齐虽淡薄，留此亦何心。
﻿雨晴离开化寺,金,马定国,五言律诗,涧谷流秋水，楼台入暮寒。连城遭雨积，一日得泥乾。利剑青鲨室，名驹白铁鞍。回头栖隐地，风树响珊珊。
﻿送王松年之汶上,金,马定国,五言律诗,去去东平道，飞辕不可攀。地邻邾子国，天近穆陵关。问俗徵前事，移家卜好山。溪堂醉花月，春兴几时还。
﻿宿田舍,金,马定国,七言律诗,狂风作帚扫春阴，投宿田庐话古今。尊俎只如平日事，干戈方识古人心。凄凉一树梅花发，迤逦千门柳色深。天子蒙尘终不返，酒酣相对泪沾襟。
﻿清平道中,金,马定国,七言律诗,棘林苦苣野花黄，一马骎骎渡漯阳。别墅酒旗依古柳，点溪花片落新香。伏波事业空归汉，都护田园不记唐。今日清明过寒食，又将书剑客他乡。
﻿登历下亭有感,金,马定国,七言律诗,男子当为四海游，又携书剑客东州。烟横北渚芰荷晚，木落南山鸿雁秋。富国桑麻连鲁甸，用兵形势接营丘。伤哉不见桓公业，千古绕城空水流。
﻿招康元质,金,马定国,七言律诗,此生依著定何如，不傍耕畴即钓蓑。北阜平芜随鸟远，东湖新涨与天多。诗成重墨题飞叶，睡起轻芒踏软莎。犹有客愁销不尽，风轩茶灶待君过。
﻿四月十日遇周永昌二首 其一 ,金,马定国,七言律诗,竹里涓涓雨未晴，日高窗牖受虚明。数家燕雀青雏出，是处园林绿颗成。贫觉酒杯真有味，病思丘壑岂无情。东山旧隐许相过，他日秋原看耦耕。
﻿四月十日遇周永昌二首 其二 ,金,马定国,七言律诗,幼时种木巳巢鸢，犹向花前作酒颠。郭外青山招晓出，圃中明月照春眠。世无苏黄六七子，天断文章三十年。今日逢君如旧识，醉持杯杓望青天。
﻿题崇子中庵,金,马定国,七言律诗,羡君高节似陶潜，五亩园林老不添。遁世人情虽淡薄，开门秋色自清严。案头黄卷香终日，砌下苍苔雨一檐。后夜中秋更应好，隔窗云木看飞蟾。
﻿送图南,金,马定国,七言律诗,壶觞送客柳亭东，回首三齐落照中。老去厌陪新客醉，兴来多与古人同。戍楼藤角垂新绿，山店柽花落细红。他日诗名满江海，荠堂相见两衰翁。
﻿雪霁,金,马定国,七言绝句,高岩旭日吐深赪，雪霁楼台白玉京。独往南塘探春色，枇杷花下竹鸡鸣。
﻿寒食,金,马定国,七言绝句,燕泥半落乌衣巷，柳色全添绿绮窗。且伴丁香过寒食，弄晴蝴蝶一双双。
﻿杨休烈村居,金,马定国,七言绝句,篱落牵牛放晚花，西风吹叶满人家。闭门久雨青苔滑，时见鸳鸯下白沙。
﻿游何氏园,金,马定国,七言绝句,八尺龙蛇薜荔墙，瘦松疏竹更苍凉。梅花映水无人见，隔岸飞来片片香。
﻿过李湘,金,马定国,七言绝句,数树高槐散乳鸦，时于缺处见黄花。凉风不断如流水，相对胡床坐日斜。
﻿雪,金,马定国,七言绝句,红楼翠瓦不禁寒，欲剪梅花去路难。净扫竹亭聊饮酒，恰如明月照金盘。
﻿香严病中,金,马定国,七言绝句,九州四海尽行路，万户千门非我家。金弹不徒惊燕雀，春雷终待起龙蛇。
﻿郢州城西,金,马定国,七言绝句,秋江白水浪花粗，墟落人归鸟自呼。新月高城三百雉，角声吹彻小单于。
﻿秋日书事,金,马定国,七言绝句,井边薏苡吐秋珠，舍下瓜区杂芋区。世道未夷聊小隐，不须辛苦著潜夫。
﻿村居五首 其一 ,金,马定国,七言绝句,溪头梅是去年花，閒日初长径竹斜。向晚孤烟三十里，不知樵唱落谁家。
﻿村居五首 其二 ,金,马定国,七言绝句,蚕蛹成蛾桑柘稀，海棠花发照窗扉。离骚读罢无人会，独立溪南看夕晖。
﻿村居五首 其三 ,金,马定国,七言绝句,五月南风化蟪蛄，野塘晚笋未成蒲。柽花落尽红英细，沙渚鸳鸯半引雏。
﻿村居五首 其四 ,金,马定国,七言绝句,柿叶经霜菊在溪，天寒落日见鸡栖。西家有客篘新酒，红叶萧萧盖芋畦。
﻿村居五首 其五 ,金,马定国,七言绝句,岁暮行人竟不来，空吟溪树觅寒梅。何时消尽关山雪，收拾春风入酒杯。
﻿宣政末所作,金,马定国,七言绝句,山杏山桃取次开，红红白白上楼台。移将海底珊瑚树，乞与人家也不栽。
﻿长相思,金,马定国,古风,历历春阳被群木，白沙浅水明如鹄。结庐聊可障雨风，学道未能充耳目。故人家居紫翠傍，枳篱日落青山长。岁云晏矣不可见，望尽楚天飞鸟行。
﻿秋日书事,金,马定国,古风,南山悠悠去天尺，雀寒未晚争投棘。野人篱落不胜荒，溪欲绝流堆乱石。小园蔬药知有无，未免杖藜烦两屐。雾蒙甘菊细茎紫，风动牵牛晚花碧。邻舍翁归竹几空，秋天日落松窗寂。小杯翻酒足自娱，闾巷浮沈真可惜。
﻿读庄子,金,马定国,古风,吾读漆园书，秋水一篇足。安用十万言，磊落载其腹。北风熟柤梨，冷日照鸿鹄。人生固多事，端坐至秉烛。
﻿怀高图南,金,马定国,古风,刘叉一狂士，尚得韩愈知。君才百刘叉，知者果其谁。三随计吏贡，蹑履游京师。文章善变化，不以一律持。碧海涵万类，青天行四时。去年高唐别，河柳摇风枝。今年清明饮，高花见辛夷。兹来又几日，军檄忽四驰。尺书无处寄，相见果何期。白日斗龙蛇，黄尘笳鼓悲。春风独无忧，吹花发江湄。一杯送归雁，万里寄相思。
﻿万年春,金,马钰,七言律诗,人人学道总劳劳，个个心高志不高。烟火靡除生怨恶，尘情不断起贪饕。欲搜玄妙消三业，猛向根芽下一刀。常净常清常忍辱，无为无作列仙曹。
﻿万年春,金,马钰,七言律诗,昔年常被利名枷，苦海波中喜戴枷。常下儿孙如玉杻，眼前妻妾似金枷。至迷马钰因何悟，得遇风仙便脱枷。闲里寻闲得闲趣，如今宁肯复投枷。
﻿万年春,金,马钰,七言律诗,风仙风害得真风，留下家风要害风。通密丘仙能继踵，山侗马钰应扶风。劝人休作梦中梦，学我能寻风里风。或问风因亲说破，投玄远俗做心风。
﻿万年春,金,马钰,七言律诗,劝人休要问前缘，但肯回头是宿缘。不想浮生难猛悟，稍知虚患近良缘。无心入道须无分，有意投玄是有缘。自古神仙皆出离，在家怎得好因缘。
﻿万年春,金,马钰,七言律诗,秦川胜景果非常，最好终南珍藏乡。竹径梅溪生秀气，凤巢龙窟吐祥光。云庵处处成云集，道友多多论道长。刘蒋村名今改变，人人传说会仙庄。
﻿万年春,金,马钰,七言律诗,斩钉截铁不思家，永绝孤疑永弃家。足履白云寻羽客，杖挑明月返仙家。乡中园馆非吾宅，物外蓬瀛是我家。自在逍遥无宿虑，何须重话旧时家。
﻿万年春 赠斗门李公,金,马钰,七言律诗,不须远远远寻师，自是神仙自是师。真净真清真至理，至微至妙至真师。爱憎不尽难求道，人我仍存枉拜师。你意不能随我意，我心怎做你心师。
﻿七宝玲珑 继重阳韵,金,马钰,古风,至愚至鲁，怎晓妙中玄。便再拜、告风仙。口诀金身长丈六，二十八宿会圣贤。此理方知合自然。坎虎离龙，蟠绕五方莲。渐渐得、好因缘。火里木人能采药，海底泥牛会种田。迸出灵光入洞天。
﻿二郎神慢,金,马钰,古风,应仙举。便下手、先除色欲。好玉洁冰清大丈夫。更休任、泥拖水漉。一失人身难再复。莫等闲、把前程失误。今略诉。长生久视，五件堪为凭据。听取。第一要、涤除念虑。第二要、忘贪戒酒肉。第三要、济贫拔苦。第四要、常行慈善。第五要、精神保护。依此五件，功成行满，得赴蓬莱仙路。
﻿五灵妙仙 借柳词韵,金,马钰,古风,马风宁海，遇重阳十八。憨憨地、就中奸黠。六尘绝。纵逍遥自在，开怀豁畅，云游水历，琼瑶路如冰滑。□□补天缺。下功收五彩，经营活雪。调龙虎、撞关冲节。得真悦。见晴空莹净，圆圆正正，光辉晃朗，元来自家心月。
﻿五灵妙仙 赠众道友,金,马钰,古风,马风重，恳告诸公道友。休迷假、内容堪守。要长久。用真功全在，清心净意，擒猿捉马，休令暂时游走。□□得无漏。气精神会合，丹砂结就。无中相、自然开口。论无有。这玄玄妙纱，怡然悟解，元来却是，真师暗中传授。
﻿五灵妙仙 赠扶风县淡公,金,马钰,古风,悟来降，我相街前乞八。飍飍地、似痴如黠。万缘绝。净清中恣饮，刀圭烂醉，灵台皎洁，惺洒自然光滑。□□本无缺。玉炉金鼎内，黄芽白雪。真龙虎，绕幡关节。姹婴悦。把昆仑顶戴，冲开云雾，天无昼夜，长显一轮明月。
﻿五灵妙仙 赠赵八先生,金,马钰,古风,马风词，拜上真宁赵八。常清净、内容娇黠。马猿绝。处无为无作，通玄达妙，琼浆得饮，馨香味兼甘滑。□□无盈缺。自然神气壮，眠卧冰雪。欺寒暑、不拘时节。这般悦。自心知意解，难言难说，逍遥坦荡，清了洞天真月。
﻿五灵妙仙 赠蓬瀛散人,金,马钰,古风,愿贤增寿，算家豪散八。儿孙孝、尽皆奸黠。总超绝。效庞公许氏，全家顿悟，同登彼岸，长生路途清滑。□□兔角缺。往来游戏，看天花瑞雪。金茎秀、迥无枝节。个中悦。是灵童应净，真乐真乐，无愁可解，唯吟绛霄风月。
﻿天道无亲 劝公道友,金,马钰,古风,奉劝离俗修持，自有清清雨。雨变雪花飞，得见青莲浦。陪伴脱尘云霞侣。不要起、攀缘心绪。莫恋金笼共鹦鹉。听马风真语。
﻿无调名 继重阳韵,金,马钰,古风,重阳仙，设芋栗。赠我夫妻莫前失。要知命。要知性。从此超凡要入圣。妙玄知。妙玄知。身中子午倒颠时。水乡无漏金丹结，自然云步赴瑶池。
﻿无调名 赠王公叠字调,金,马钰,古风,运三车，入宝瓶。花灿烂，玉堂明。光照耀，鬼神惊。散阴魔，精自秘。藏丹颗，性灵灵。明出现，绝多能。
﻿无调名 赠风翔酒郎中,金,马钰,古风,杜康造底。昔日文君，当垆沽底。蓦想古业毕卓，亲曾偷底。是刘伶，十分偏爱底。帝前李白曾吐底。栾巴起慈，救火遥噀底。司马相公，常常专专诫底。又争知，是郎中贵姓底。
﻿水云游 继重阳韵,金,马钰,古风,玉性玉性。玉户牢封，金门紧钉。玉房中、见个骊龙，玉虎来吞并。玉关能启通捷径。玉童传宣令。玉皇天、至矣无私，玉诏今番定。
﻿水云游 继重阳韵,金,马钰,古风,思算思算。妻妾儿孙，休来戏玩。这冤亲、系脚绳儿，宜一刀两段。灵源悟彻元灿烂。这一番更换。马风子、辞别家乡，与风仙作伴。
﻿风马儿 继重阳韵,金,马钰,古风,意马颠狂自由纵。来往走、珰滴琉玎。更加之、心猿厮调弄。歌迷酒惑财色引，珰滴琉玎。幸遇风仙把持鞚。便不敢、珰滴琉玎。待清清、堪归云霞洞。浑身白彻再不肯，珰滴琉玎。
﻿平等会 本名相思会继古韵,金,马钰,古风,信口便胡轰，不管无腔调。畅我情怀歌舞，一任人笑。还童返老。志在无忧恼。向妙处，下功搜，细勘校。琼浆恣饮，元气充来饱。锻炼神丹，无大无小。胎仙养就，捧出灵芝草。便自炫，这番儿，道决了。
﻿玉花洞 继重阳韵,金,马钰,古风,得其真遇，怎敢怠慢，勤修功果。紧擒意马，无令颠劣，便把心猿锁。逢魔逢难全然可。盖谓无烟火。本师说破。元初这个。争甚闲人我。
﻿传妙道 本名传花枝借柳词韵,金,马钰,古风,山侗正抚，心琴仙调。蓦然想、道契仇香姓赵。愿吾官，早开悟，事皆颠倒。匿智慧，装懵懂，咄去奸俏。便仿效、许氏庞公，全家物外，个个总了了。清心净意，通禅明道。逍遥乐、永无忧恼。纵狂歌，任下士，闻之大笑。笑则笑，怎知得，内貌忒好。待异日、行满功成，管决有、紫书来到。
﻿两只雁儿,金,马钰,古风,四更里，彻玲珑，玲珑彻碧天。登彼岸，跨凤鸾。辛苦三二年。言非大，莫虚传。传了无一言。猿是马，马是猿。休教付两边。
﻿两只雁儿,金,马钰,古风,二更里，二气运，铅消汞焰煎。铅是汞，汞成铅。冲和满洞天。冲和气，任虚源。九曲明珠串。双阙透，射碧天。元来是自然。
﻿两只雁儿,金,马钰,古风,三更里，月正圆。笙歌消夜天。金童喜，玉女欢。凡间不一般。长生酒，醉不颠。饮了还少年。曲江上，望悬悬。酣买不用钱。
﻿孤鹰,金,马钰,古风,苦海为人，随波逐浪，茫茫甚日休期。为酒色财气。一向粘惹，瞒心昧己。不算前程，幼躯有限，待作千年之计。忽一朝阴公来请，看你教谁替。千间峻宇，金玉满堂，毕竟成何济。劝诸公省，早把凡笼猛跳出，向物外飘蓬，放落魄婪耽，鹑居鷇食，昏昏炼已。默默地、怡神养气。丹成既济。乘彩云，跨凤归。
﻿金花叶 赠徐安神,金,马钰,古风,欲要灵明莹彻。向心上、速宜解结。便莫受、家缘火熁。弃妻男产业。逞俊宁如养拙。引龙虎、休教急切。自然悟、神仙妙诀。本来真难灭。
﻿金鸡叫,金,马钰,古风,火院中间常火燎。忧儿女、形容衰了。傍人替你生烦恼。投献诗词，万望心明晓。不测无常非事小。悟来后、便搜玄妙。蓬莱云路通关要。炼就金丹，出自我金鸡叫。
﻿金鸡叫,金,马钰,古风,三髻山侗闲失笑。离乡井、无愁买恼。忧他性命无心了。终日哀人，忘了自家道。堪可垂钩须索钓。且不免、厮煎打炒。耐羞耐耻频频告。谨劝贤家，早悟我金鸡叫。
﻿金鸡叫,金,马钰,古风,元是神仙何不晓。听予劝、家缘事小。迷津苦海须当跳。一个灵明，免使尘笼罩。物外澄心通密妙。常清净、龙蟠虎绕。神丹结正腾辉耀。返老还童，出自我金鸡叫。
﻿金鸡叫,金,马钰,古风,入道已蒙相许了。火坑深、宜乎猛跳。男儿出语无虚矫。慎勿迟疑，休使傍人笑。断制家缘回日早。休似鹤、留言华表。从斯马钰登高眺。奉劝吾兄，莫忘我金鸡叫。
﻿金鸡叫,金,马钰,古风,外骋惺惺非是俏。内修持、些儿最妙。真如一点三光照。爇起心香。自有祥烟罩。李四高人如悟晓。无中有、非常冥杳。胎仙舞袖麾灵耀。跨鹤腾空，出自我金鸡叫。
﻿金鸡叫,金,马钰,古风,日日朝朝常报晓。徒人省、搜玄搜妙。孳孳为善回光照。勘破浮生，便把家缘掉。九曲明珠安九窍。丝连蚁、火光频燎。往来穿透功夫了。得赴蓬瀛，出自我金鸡叫。
﻿金鸡叫,金,马钰,古风,许我年时来入道。想贤家、心无虚矫。劝公早早家缘掉。稍稍迟迟、做出诸宫调。若肯回头何事好。乐清闲、持杯欢笑。抚琴月下沈香袅。搜获玄机，别有个金鸡叫。
﻿金鸡叫,金,马钰,古风,日暮残辉何不晓。好收心、回光返照。宜乎急急搜玄妙。疾速修持，莫待西沉了。物外修仙非是矫。早认取、言钩语钓。诗词香饵吞些小。跃出迷津，悟得我金鸡叫。
﻿金鸡叫,金,马钰,古风,日日朝朝常报晓。谁知道、人人错了。孳孳为利贪虚矫。性命俱忘，财色心奸狡。恶业无涯阴德少。将来事、一场不小。无常限满酆都召。鬼使挐拿嗔，不悟我金鸡叫。
﻿金鸡叫 化李仲达,金,马钰,古风,撞着鲸鲵须索钓。抛香饵、时时引调。洋洋不顾迷波淼。休要相趖，与你如胶鳔。掷下金钩常搅扰。如回首、牵归玄妙。将来决定成仙了。朝拜三清，出自我金鸡叫。
﻿金莲出玉花,金,马钰,古风,金汞定。富人荣非我景。子何忧。叹浮生鬓染秋。生慧草。早修心端的好。道胜侯。袖携云访玉楼。
﻿金莲出玉花 姜公惠故纸,金,马钰,古风,然传旨。下清吟专谢纸。帛迁延。笔书笺鑺见前。开微寡。擘悭心当舍下。惠群仙。却酬君诗百篇。
﻿金莲出玉花 继张修祖殿试韵,金,马钰,古风,传天际。小金婴能补缀。白绒清。物随针绣我心。灵无影。八刀圭谁可饮。友张翁。客邀观七宝宫。
﻿金莲出玉花 继酒同监韵联珠,金,马钰,古风,心数岁。久休心成妙最。好心磨。琢心开疾似梭。飞玉性。上无瑕真自净。有何愁。恼吾官心不休。
﻿金莲出玉花 赠刘同监,金,马钰,古风,圭烂饮。后玄机宜再审。上田田。了真功得自然。中莲绽。是为仙无失陷。了心休。继海蟾的祖刘。
﻿金莲堂 俗惜黄花藏头,金,马钰,古风,传心悟。中堪睹。婴娇并女姹。会封门户。灭更虫销，木相交做。事绝，财不觑。内个中主。从识汝。升火降自是，丹阳坚固。往与今来人，谁肯慕。子明通玄路。
﻿青莲池上客 俗青玉案攒三拆字继重阳韵,金,马钰,古风,财宝俱捐也。忆些潇洒。真修无苟且。调畅，自然舒□。马回公惹。炉炼丹难舍。功如冶。山侗成清雅。神彩，莫能摹写。马天高下。
﻿青莲池上客 继重阳韵,金,马钰,古风,元宵内景闲闲看。见云雾、风吹散。洞里天晴如碧案。一轮心月，十分明更，性烛非常灿。灵台结个灯球焕。慧照中间按。不使三尸分片段。青莲池上，客来推要，混入长生观。
﻿青莲池上客 继重阳韵,金,马钰,古风,马风忽尔风风遇。自然得、昭然著。协气横横和气煦。汞铅交结，虎龙蟠住。玉马驸。相曳云霞步。根源寂寂灵源聚。元神显，天神护。道可成兮丹可顾。青莲池上客，来同赴。金马驻。直入蓬莱路。
﻿青莲池上客 继重阳韵,金,马钰,古风,将来一志环墙坐。没水漉，并泥拖。旦望何须人拜贺。有心做小，无心做大。马自佐。锁灭从前过。净清力壮无灾祸。见祥云，朵头亸。玉户金门封爝火。青莲池上客，来开锁。马感荷。得得真功果。
﻿香山会 次重阳韵,金,马钰,古风,木金交，天地活，真真渐好。澄清淇寂深通奥。祥光瑞气，把丹砂覆焘。方知得、人能弘道。仙承妙号。定是受、金书诰。玄中妙。净中来到。心通意晓。这天机大道。当行教，荐赴蓬岛。
﻿恣逍遥 赠韩守玄,金,马钰,古风,恣意逍遥，逍遥恣意。逍遥自在无萦系。行坐逍遥，逍遥似醉。逍遥到处，似云似水。悟彻逍遥，逍遥养气。逍遥里面修仙计。这个逍遥，逍遥无比。逍遥去蓬岛，十洲有位。
﻿真欢乐 继重阳韵,金,马钰,古风,酒色气财关远钥。事务简、当而略。方堪可、水里寻金，固元初、修持仙药。锻炼须教明更灼。祥烟自然磅礴。这个好功夫，并无些为作。昏昏默默无依托。湛澄中，有期约。真消息、只在灵台，对云霞、琼林花萼。灿烂光辉真渐烁。性灵灵、有何佳作。阐大道清吟，显清欢清乐。
﻿离苦海 本名离别难谨继重阳师父韵,金,马钰,古风,缘遇离苦海，修真寂真寥。向真风里捉真飙。种琪瑶真真，瑞满青霄。引真个玉兔，真个金难，自是能消。更收聚真龙真虎，缭绕真象肯偏饶。真恍惚，直彰昭。见真婴真姹相招。访真离真坎真处，要真真相济服灵苗。忽结亘古真容，因真清净，功力和调。蓬岛去，拜礼重阳师父，永逍遥。
﻿惜芳时 赠李官人,金,马钰,古风,伊子癸卯同生世，不觉流年五十二。我先入道搜玄理。自然不敢相遗你。无分昼夜常留意。诗曲谩书千幅纸。劝公早把家缘弃。免交失脚黄泉底。
﻿添字丑奴儿,金,马钰,古风,悟来修炼身中宝，不骋髯掀。唯喜沉烟。施布仁风无党偏。愿心坚。劝人识破浮生梦，恋甚华轩。更不观帘。随我扶摇入洞天。做神仙。
﻿添字丑奴儿,金,马钰,古风,世人个个便宜爱，争要便宜。半使心机。赢得便宣却是亏。少人知。劝他好把便宜舍，建德施为。非是遇痴。暗积洪禧达紫微。做仙归。
﻿添字丑奴儿,金,马钰,古风,风刀雪箭三冬苦，当恤贫儿。身上无衣。口里无餐常抱饥。忒孤恓。人人正好修功德，当起慈悲。拯溺扶危。设粥都来百日期。立仙梯。
﻿添字丑奴儿,金,马钰,古风,莱州道众修黄箓，各各虔诚。无不专精。邀我加持默念经。救亡灵。奈何邻舍屠魁刽，不顾前程。宰杀为生。猪痛哀鸣不忍听。最伤情。
﻿添字丑奴儿,金,马钰,古风,三冬设粥当周急，饥者堪怜。美事堪传。他处人闻此善缘。亦如然。济贫拔苦慈悲福，功德无边。胜爇沉笺。定是将来得上天。做神仙。
﻿添字丑奴儿,金,马钰,古风,斋前收拾行香火，供养饥贫。当办辛勤。决定于中隐好人。莫相轻。我今已得真消息，说与人听。须要虔诚。恭谨如同祭祀神。遇真真。
﻿添字丑奴儿,金,马钰,古风,千门万户人听劝，好结良因。恤念饥人。共设三冬粥济贫。福弥臻。一抄半撮慈悲米，功行非轻。远胜看经。恻隐之心达玉京。注仙名。
﻿添字丑奴儿,金,马钰,古风,慈悲道友怜贫乏，设粥三冬。总获真功。更启虔诚有始终。遂年供。惠而不费人闻得，但愿家丰。肯济贫穷。管取将来不落空。赴仙宫。
﻿添字丑奴儿,金,马钰,古风,三冬设粥宜长久，岁岁如然。恻隐心坚。种下今生真福田。不亏贤。虽然出了些儿米，获福无边。积行功圆。定是将来证果仙。上青天。
﻿添字丑奴儿,金,马钰,古风,街头冻馁求乞者，欢喜哀怜。供养如仙。惟恐中间隐圣贤。要精专。胜如修建千坛醮，别种因缘。福行周圆。定是将来步碧莲。去朝元。
﻿添字丑奴儿,金,马钰,古风,浮云聚散如财物，不义之财。休要贪来。那底招殃惹祸灾。好生乖。不如心地行平等，各不伤怀。远胜持斋。定是将来免落崖。赴蓬来。
﻿添字丑奴儿,金,马钰,古风,前生不种今生福，求乞街前。冻馁□邅。心似汤锅沸镬煎。愿哀怜。明明舍一文钱与，暗暗还贤。最大因缘。自古慈悲总做仙。不虚言。
﻿添字丑奴儿,金,马钰,古风,孙公副正居何处，紫极之宫。待客谦恭。高下相看动已躬。似张弓。劝贤早认真修炼，斡运灵宫。省可恭恭。锦箭如丝射宝躬。不须弓。
﻿添字丑奴儿,金,马钰,古风,恤饥共设三冬粥，稽首诸公。但愿家丰。些小慈悲米济穷。好那容。道心长在常行善，性命圆融。自是心通。缚马擒猿引虎龙。赴蓬宫。
﻿添字丑奴儿,金,马钰,古风,茶来酒去人情事，匪道根由。惟献惟酬。酒去无茶回奉休。便为雠。怜贫设粥非求报，建德如偷。更好真修。定是将来看十洲。步云游。
﻿添字丑奴儿,金,马钰,古风,三冬设粥来宫观，善事光临。休起愁心。悟取慈悲行最深。足人钦。休生倦怠常宁耐，胜爇檀沉。妙处闲寻。水火相生玉里金。上瑶岑。
﻿添字丑奴儿,金,马钰,古风,当厨听取扶风劝，煮粥休稀。稠厚些儿。慎勿谩他人肚皮。起慈悲。朝朝日日心休倦，好趁辰时。兼解寒威。积此真功莫要亏。得洪禧。
﻿添字丑奴儿 自叹,金,马钰,古风,念身破旧如茅舍，雨渍风掀。惹火招烟。鼠□蛇钻柱脚偏。悉牢坚。遇师变作银霞洞，修整云轩。悬挂珠帘。赏玩光明不夜天。决成仙。
﻿添字丑奴儿 自戒,金,马钰,古风,我因醉里曾疏脱，誓不衔杯。识破浮财。气不闲争色怎埋。免非灾。重重得遇修行做，洗涤灵台。保护灵胎。直待灵珠变个孩。赴蓬莱。
﻿添字丑奴儿 咏筇杖,金,马钰,古风,愿君妆点逍遥客，鹤膝同随。闲步云霓。笑傲清风明月溪。乐希夷。海芦尚有三三节，阳数明知。与道相宜。好伴云游风马儿。莫推辞。
﻿添字丑奴儿 赠刘叔建马长吉,金,马钰,古风,吾亲叔建并长吉，两个同监。来解婪耽。来往奔波名利贪，似痴憨。劝他早把元阳整，恋甚妻男。卓个云庵。一句玄言匪俗谈。离尘参。
﻿添字丑奴儿 赠莱州平等会首,金,马钰,古风,世传斑竹佳人泪。语话皆非。因击三尸。血染斑斑事最奇。马风知。专投正直无私杖，休笑轻微。最好闲携。屏尽妖魔玉性辉。赴瑶池。
﻿添字丑奴儿 赠醮首刘大官,金,马钰,古风,彭城兄弟皆官样，富贵之家。酷好荣华。未解回心悟落花。路途差。吾亲若肯搜玄理，别有生涯。炉炼丹砂。大药烧成迸彩霞。泛仙槎。
﻿清心月,金,马钰,古风,起念破清斋。贪爱必为灾。灵明何事别三台。窃蟠桃、非止两三次，因谪降，出蓬莱。岂比栋梁材。仙质肯尘埋。大罗天上好安排。炼金丹、九转功成日，重去也，免投胎。
﻿清心镜,金,马钰,古风,劝乡人，当省悟。浮利浮名，不坚不固。妻男是、走骨行尸，自身是臭腐。早因头，投真趣。学取马风，乐然归去。向物外，耕种心田，做神仙伴侣。
﻿清心镜,金,马钰,古风,头如蓬，面如垢。万事俱忘，心无尘垢。恣情慵、放肆婪耽，乞残馀展手。幸知无，宁著有。无无亦无，神丹无漏。访蓬莱、功满三千，得缦垂云袖。
﻿清心镜,金,马钰,古风,善芽生，为庵主。终日相陪，不凡之侣。得自然、获种良缘，觉心头开悟。心头开，决遭遇。端的修持，更凭师度。应仙举、功行无亏，跨云归紫府。
﻿清心镜,金,马钰,古风,养家人，无个省。各炫惺惺，悭贪鄙吝。天来大、割舍惊人，敢不惜性命。这性命。于身紧。一息不来，身为土粪。愿省悟、疾速修持，固精神仙准。
﻿清心镜,金,马钰,古风,修行人，休失错。仔细寻思，外乐不如内乐。静清中、真乐真欢，笑靥生花萼。无忧愁，无染著。神气冲和，心无怨恶。生大善、救度遇迷，同超升碧落。
﻿清心镜,金,马钰,古风,菜重芥，果珍李。悟生死之苦，懒穷文理。薄滋味、远除色声，更倦看周礼。聚三光，放三里。认三髻，谈论清净表里。气精神、三宝丹成，管三清赐醴。
﻿清心镜,金,马钰,古风,这儒生，俗姓李。悟无为清净，自然玄理。应玉皇、仙举争魁，腾孔鲤问礼。听予言，归故里。再住环墙，殷勤修里。碧桃熟、自有琼浆，傲申生饮醴。
﻿清心镜,金,马钰,古风,悟冤亲，猛离别。男儿志气，斩钉截铁。水云游、誓不回眸，趖火院逼熁。得清凉，无汗血。清净玉壶，自然莹彻。觉亘初、一点灵灵，绝尘缘心歇。
﻿清心镜,金,马钰,古风,遇冤雠，当和解。酒色气财，永除永戒。行大道、剪截万缘，便略无挂碍。莫欺心，休捏怪。认取真常，逍遥自在。处无为、心起悲心，这功行没赛。
﻿清心镜,金,马钰,古风,出家儿，要决断。万种尘缘，一齐割拚。便忘机、绝虑修仙，把性命了干。外愚痴，内光灿。声音笑貌，有如憨汉。乐清贫、歌舞街前，欣披席把碗。
﻿清心镜,金,马钰,古风,马风风，五旬六。云水飘飘，洒然清独。运天风、摇曳灵光，转增明性烛。到亭川，窑里宿。不意中他，土津火毒。欲要解、四假违和，炼身中金玉。
﻿清心镜,金,马钰,古风,涌醴泉，降甘露。上下升降，不曾停住。得自然、滋润三田，紫灵芝敷布。善芽生，慧苗吐。泼焰焰兮，晃摇琼路。便化为、一粒神珠，指蓬瀛归去。
﻿清心镜 内采药赠陇州老田先生,金,马钰,古风,学修行，如采药。携个清净篮儿，并无染著。向白云、深处游行，又何曾用鑺。呼青鸾，引白鹤。踏开宝陆，自然辉霍。见九转、一粒丹成，便收归碧落。
﻿清心镜 内修圃赠徐先生,金,马钰,古风,独自固。修园圃。踏畦踏垄，即非行步。把玉炉、倒卷灵波，又何曾手举。浇灌频，芽甲吐。渐渐馨香，满园堪睹。蕊珠宫、迸出霞光，效神翁归去。
﻿清心镜 内耕种赠木张先生,金,马钰,古风,处孤清，内耕种。心意安闲，不摇不动。杳冥中、见个金牛，向溪田深□。清雨降，紫芝耸。赤凤乌龟，前来看供。麻麦结、黍米神珠，上碧霄进贡。
﻿清心镜 劝僧道和同,金,马钰,古风,道毁僧，僧毁道。奉劝僧道，各休返倒。出家儿、本合何如，了性命事早。好参同，搜秘奥。炼气精神，结为三宝。真如上、兜率天宫，灵明赴蓬岛。
﻿清心镜 劝醉者,金,马钰,古风,休放醉。体放醉。想贤岂敢，对他官员恁地。□修行、上士无争，实无心醉你。休恣意。休恣意。省可贪杯，早崇善事。把性命、下手完全，做神仙活计。
﻿清心镜 少华薄公丈丈索,金,马钰,古风,薄丈丈。薄丈丈。八旬有四，因甚发心修养。看重阳、文集全真，得知些味况。勿言老，休寿相。外貌苍苍，内容侗傥。气不断、亦可修持，速澄心为尚。
﻿清心镜 乐真风,金,马钰,古风,马风风，风得好。摆脱家缘，无烦无恼。自今后、不作猖狂，便一心办道。净神炉，清丹灶。炼汞烹铅，屏除阴耗。一阳生、大药灵灵，有分居蓬岛。
﻿清心镜 叹世,金,马钰,古风,叹人人，忒拙计。竞蜗角虚名，蝇头薄利。才争得、粟米头高，早笑他低底。厮是非，讲闲气。岂悟修行，超凡出世。了性命、些子功夫，占蓬瀛仙位。
﻿清心镜 叹前非,金,马钰,古风,初出家，访道友。恰似猛虎，下山游走。未曾经、锻炼顽心，轻触著哮吼。炫多能，夸好手。抄录名方，专行拯救。平胃散、虽则全无，穷气药煞有。
﻿清心镜 本名红窗迥,金,马钰,古风,我当初，为庵主。勤勤接待，云朋霞侣。时时地、疏远尘缘，渐渐成觉悟。悟心开，便得遇。本师遣我，专来化度。阐妙玄、穿凿愚迷，要荐归蓬府。
﻿清心镜 瓜李喻,金,马钰,古风,喜浮瓜，恐沉李。说破浮瓜，自然悟理。自今后、休炫文章，更不须讲礼。水云游，远乡里。休修外表，唯修向里。定喘息、永永冲和，饮长生仙醴。
﻿清心镜 示当厨造面者,金,马钰,古风,造面人，听予属。硬搓薄赶，挨刀细削。烧锅灶不可迟迟，便频添火烛。觉馨香，良久热。甜淡调和，虚心实腹。斋罢后、慎勿狂思，清本来面目。
﻿清心镜 兴平郭姑来投全真堂下修行,金,马钰,古风,郭姑姑，男子志。割拚尘清，畏其生死。远本夫、缝合阴门，自古今无二。慎其终，如其始。自有坚贤，暗中提尔。处无为、清净彻头，同麻姑居止。
﻿清心镜 华亭严因院主,金,马钰,古风,刘子温，性通达。父子三人，尽皆落发。便不殢、有相行持，认无妙法。个内净清灵宝塔。玉象金狮，绕围七匝。蓦然间、响亮玎珰，显妙音菩萨。
﻿清心镜 弃家,金,马钰,古风,解名缰，敲利锁。爱海恩山，一齐识破。弃家缘、路远三千，似孤云野鹤。有胜心，忒煞大。今日对众，须当说过。啀寂寥、忍辱清贫，更不许两个。
﻿清心镜 戒华丽,金,马钰,古风,出家儿，听仔细。居止慎勿，修来壮丽。要创置、阅目亭园，与仙人无异。人间予，如何是。竹篱茅舍，柴门破碎。更衣装、纸袄麻衣，是道家活计。
﻿清心镜 戒捏怪,金,马钰,古风,做风狂，脱家累。脱了家缘，要清心地。休捏怪、诈做好人，莫谩神唬鬼。寒与暑，须当避。志道休耻，恶衣恶食。遵国法、莫犯天条，称修仙活计。
﻿清心镜 戒掉粉洗面,金,马钰,古风,出家儿，贪美膳。不顾抛撒，掉粉洗面。吃素签、包子假鼋，甚道家体面。美口腹，非长便。粗茶淡饭，且填坑堑。乐清贫、恬淡优游，别是识见。
﻿清心镜 杨待韶求问,金,马钰,古风,杨待韶，塑得好。弄泥弄水，何曾养浩。休厮哄、休乞诗词，好留心向道。细研穷，得寻讨。净里清中，自通玄奥。气神精、无漏丹成，跨云归蓬岛。
﻿清心镜 京兆全真庵,金,马钰,古风,皮张仙，修造主。一身两役，兼为化主。修庵舍、独办一间，祷长安施主。论修行，分宾主。悟取气神，与身为主。是性命、速了根源，做蓬莱洞主。
﻿清心镜 咏三教门人,金,马钰,古风,九阳数，尽通彻。三教门人，乍离巢穴。探春时、幸得相逢，别是般欢悦。也无言，也无说。执手大笑，无休无歇。觉身心、不似寒山，这性命舍得。
﻿清心镜 咏长安,金,马钰,古风,论长安，多美事。端的日有，三仙向市。满城人、半做经商，半修炼真气。寿长人，最多矣。因知罪福，早闲心地。兴善缘、年例何如，见千道会起。
﻿清心镜 治病,金,马钰,古风,气不通，脚膝患。云母膏，敷贴常常备办。破伤风、要可何如，花蕊石细掺。治心病，清神散。医性僻，附子理中丸弹。灵宝丹、服得太多，和骨骰更换。
﻿清心镜 勉门人,金,马钰,古风,休虚诞。休虚诞。不可倚而不倚，道中相玩。全性命、不比寻常，下的端了干。出家儿，呈手段。把从前爱底，顿然猛拚。发一志、决烈修持，与神仙作伴。
﻿清心镜 显决烈,金,马钰,古风,出家儿，要决断。一口咬碎，无明火钻。道万事、不系刚肠，堪称个铁汉。志无移，心不乱。认正古今，神仙公案。累功行、不怕艰难，待直超彼岸。
﻿清心镜 祖庵环堵,金,马钰,古风,一莲池，二霞友。三松四桧，五株垂柳。卓环墙、围绕云庵，屏繁华内守。青龙飞，白虎吼。玉姹金婴，自然清秀。超造化、结就神珠，待圣贤来成就。
﻿清心镜 闻吴解元昆仲身化,金,马钰,古风,叹浮生，心灰尽。小吴解元昆促，少年清俊。又争知、半月中间，便一齐殂殒。人还悟，人还省。撇下家缘，完全性命。真清净、脱免轮回，得长生有准。
﻿清心镜 真实语,金,马钰,古风,不言名，不说利。酒色气财，并无留意。人间事、总不关心，别认些活计。要全真，须养气。净里清中，虎龙嬉戏。得自然、个内斡旋，产胎仙出世。
﻿清心镜 寄长春丘师兄,金,马钰,古风,君乐山，予乐水。乐水乐山，算来何济。都不如、净意清心，炼冲和真气。坎离交，木金戏。产无影姹婴，五明宫里。便顿觉、丹结灵灵，得真欢无比。
﻿清心镜 寄四舍弟马运甫,金,马钰,古风,与人和，休打斗。慎勿迷迷，博弈饮酒。暗风病、谑杀傍人，疾些儿拯救。要病除，须拂袖。物外持修，亘初清秀。更有般、真个长安，待来时成就。
﻿清心镜 寄西庵李法师,金,马钰,古风,李法师，听予劝。休苦哀人，自先救援。把心灯、剔正光明，照个中宫殿。大丹成，功夫遍。惺洒灵童，自然出现。等紫书、玉诏来宣，访瑶台阆苑。
﻿清心镜 寄谭刘丘三师兄鹿衣,金,马钰,古风,长真兄，刘丘弟。长生长春，法亲同辈。显懒衣、体挂鹿皮，本师教恁地。弟云包，兄丫髻。早悟三觉，一通明义。我愿心、普化群迷，拯内容出世。
﻿清心镜 得遇,金,马钰,古风,遇风仙，论长便。弃掉妻男，不宜再面。向物外、坦荡逍遥，离众生识见。大丈夫，志勇猛。肯为酒色，财气荏苒。仗慧刀、割断攀缘，修胎仙出现。
﻿清心镜 喜今是,金,马钰,古风,法烛儿，任来爇。无我无人，烟消火灭。专修个、忍辱神仙，肯是非分别。无嗔怒，无喜悦。拍拍塞塞，满怀冰雪。自然得、心地清凉，怎教我发热。
﻿清心镜 搜己过,金,马钰,古风,搜己过。搜己过。自入道来，别无大过。只不合、说破玄机，是十分罪过。自知过，自知过。要免前愆，将功补过。处无为、心起真慈，望圣贤恕过。
﻿清心镜 道友问予甚家门户,金,马钰,古风,道友询，甚门户。答之清净，别无作做。皆笑道、此是顽空，执把在甚处。要执把，说与汝。意马心猿，常擒稳住。得自然、地涌醴泉，更天降甘露。
﻿清心镜 道友问修行,金,马钰,古风,云朋询，霞友答。性命事大，自当救拔。免轮回、决在今生，可细搜细刷。青莲开，白莲发。莲花帐内，姹婴仰观俯察。向蓬莱、路上前行，舞六么十八。
﻿清心镜 蒲城陆先生,金,马钰,古风,叹个人，破旧罐。不顾危亡，更把道门相玩。尚由自、不悟前愆，怎免他大难。听予言，休著绊。恩爱尘情，一刀两段。销旧业、再做修持，博马风照管。
﻿清心镜 薄待诏求问,金,马钰,古风,薄待诏，能捏塑。夸妙手奇功，不曾停住。骋精神、漉水拖泥，为养家之故。心还省，性还悟。闲闲供养，本真父母。净清中、结就神丹，跨青鸾归去。
﻿清心镜 赠小李仙,金,马钰,古风,李宜僧，僧学道。道要玄机，日常寻讨。讨论得、常净常清，清心意最好。好降心，心尘扫。扫除净，自是通明秘奥。奥旨在、走玉飞金，金玉结丹宝。
﻿清心镜 赠马先生,金,马钰,古风,好爽利，好豁畅。坐卧住行，逍遥坦荡。细寻思、名利之人，怎知此味况。向闲中，搜修养。锻炼一颗，神珠晃朗。算三次、海变桑田，是仙家一饷。
﻿清心镜 赠马守清,金,马钰,古风,马姑姑，后归去。日用无为，清闲养素。休讲论、女姹婴娇，更虎龙斗处。屏尘缘，得真趣。火灭烟消，气神坚固。内云游、功满三田，上蓬莱仙路。
﻿清心镜 赠马彦寿,金,马钰,古风,两亲家，各开悟。把从前爱底，观如猛虎。认无为、清净家风，并无些作做。不悭贪，不喜怒。调息均匀，绵绵内补。待一朝、行满功成，共携云归去。
﻿清心镜 赠王庵主,金,马钰,古风,养家时，甚情况。被妻男逼得，有如心恙。竞利名、来往奔波，忒劳嚷劳嚷。学道来，常坦荡。除性命二字，别无妄想。占清闲、自在逍遥，好豁畅豁畅。
﻿清心镜 赠长安李先生,金,马钰,古风,李先生，忒执拗。全真堂下，最难训教。学修行、不尚扶犁，道我咱偏好。再三劝，再四告。认取五色祥云，自然耕道。种紫芝、灿烂灵光，便得归蓬岛。
﻿清心镜 赠韦先生,金,马钰,古风,公清，火戏虚。寂寂虎随龙憩。莲绽、胜似群花，缘行周济。悟回头，真自喜。诀无为清净，自然通秘。自得、休别追求，人免不讳。
﻿清心镜 赠刘小官,金,马钰,古风,一青牛，二条尾。三双眼儿，仰观俯视。四个蹄、雪白如银，五方中嬉戏。六欲七情俱总废。八味琼浆，饮来光明遍体。九鼎内、变作神丹，十分功圆备。
﻿清心镜 赠刘先生,金,马钰,古风,个青牛，引白犊。向曹溪深处，往来相逐。更时时、卧月眠云，疏凡间草木。餐三阳，投九畜。子母温柔，免劳看牧。待一朝、得赴蓬瀛，显本来面目。
﻿清心镜 赠华亭十殿试,金,马钰,古风,尹虞卿，樊祖训。明仲季蒙，子恂子润。汉卿共、信仲官人，乃清河一姓。程德容，李汉臣。十个吾侪，尽皆文俊。劝诸公、名利灰心，早修完性命。
﻿清心镜 赠孙可道,金,马钰,古风,孙先生，能放下。兀兀腾腾，通真弃假。处心与、万物无私，略无些谄诈。乐清贫，得清雅。逗引灵童，惺惺洒洒。到如今、好结善缘，水云游行化。
﻿清心镜 赠老程先生,金,马钰,古风,这程公，顿然悟。家有六子，六贼之数。细寻思、总是冤家，便不宜团聚。弃纱巾，冠戴取。捉住马猿，易调龙虎。待一朝、丹药灵灵，跨祥鸾归去。
﻿清心镜 赠严先生,金,马钰,古风,大丈夫，真烈士。斩钉截铁，一心无二。做修行、誓不还乡，遇危难发志。清净中，玄妙至。日月交光，虎龙参时。饮刀圭、保养神丹，应重阳奥旨。
﻿清心镜 赠灵一子,金,马钰,古风,何先生，听仔细。未到蓬头，且梳丫髻。亦未至、求乞残馀，待悟来许你。得定慧，入初地。凭仗无染无著，无为活计。心清净、通妙通玄，得永成仙契。
﻿清心镜 赠灵阳子李大乘,金,马钰,古风,灵阳子，来告别。送行不似，相迎时节。听予嘱、游必有方，待孀毋紧切。我人除，烟火灭。莫忘初志，旋添决烈。行大道、开阐亘初，邀清风明月。
﻿清心镜 赠京兆周七官,金,马钰,古风,周官人，家豪富。长安通检，最为上户。十年间、兴废何如，无札锥去处。叹利名，不坚固。使我灰心，转生开悟。行大道、一志无移，修不来不去。
﻿清心镜 赠侯明一,金,马钰,古风,侯姑姑，心开悟。六旬有九，才方修补。众人言、晚了时光，马风道未暮。气不断，神可固。先把马猿，用功擒住。自然得、性命停停，管成仙归去。
﻿清心镜 赠荔菲大隐,金,马钰,古风,修行人，休失错。仔细寻思，外乐不如内乐。常清净、自有清欢，本来真踊跃。无忧愁，无染著。自在逍遥，气神辉霍。行功成、显个胎仙，便舞归碧落。
﻿清心镜 赠益都府李进,金,马钰,古风,陇西公，名去病。表德去华，道号去尘最紧。待悟来、去尽般般，当修完性命。心常清，意常净。法名更作，谷神相应。号通一、亦是相宜，字仙卿相称。
﻿清心镜 赠铁李先生,金,马钰,古风,陇西公，苦得别。六月炉头，掉锤打铁。养浑家、都要清闲，独自受炙熁。火烧疮，汗滴血。万苦千辛，何时是彻。马风风、诱引回头，向道门中休歇。
﻿清心镜 赠寂然子,金,马钰,古风,修行人，听子细。斋食不可，美之又美。更何须、异馔多般，但一味而已。恬淡中，常遂意。万神调畅、姹婴欢喜。得自然、结就金丹，占蓬瀛仙位。
﻿清心镜 赠鄠县小杨仙,金,马钰,古风,修行人，先禁眼，见他妇女，不宜顾盼。牢擒捉、意马心猿，休缓缦缓缦。我人除，事情简。清贫柔弱，逍遥散诞。谨遵依、国法天条，永不犯不犯。
﻿清心镜 赠裴大器,金,马钰,古风,修行人，要心善。奈业障相魔，裂他不转。十二时、马劣猿颠，没巴避恶念。办坚志，常锻炼。剿除绝迹，永无征战。气神和、清净丹成，得胎仙出现。
﻿清心镜 赠薛道清,金,马钰,古风,做修行，细搜刷。清净家风，便是大乘妙法。下无为、无作真功，心镜上摋抹。自然明，自然达。把九玄七祖，尽行救拔。向蓬瀛、坦荡逍遥，冠裳似菩萨。
﻿清心镜 赠鞠得一,金,马钰,古风,河州鞠，听予说。把般般术法，便当一撇。论自然、大道无为，岂在乎细捏。清心镜，常莹彻。照破万缘，无生无灭。这本来、一点元明，便朗如秋月。
﻿清心镜 赠魏害风,金,马钰,古风,风姑姑，怀秘奥。意净心清，头头是道。自然得、真乐真欢，并无些烦恼。不谄诈，不倨傲。玉花丛里，结成金宝。便等候、紫诏来宣，应通明仙号。
﻿黄鹤洞中仙 继重阳韵,金,马钰,古风,身是精神店。无个人曾叹。舍漏垣颓主翁行，也不见他马，怎得闻嘶喊。我悟尘头偃。富贵无心羡。离坎相交玄更玄，搬运动也马，来往如同战。
﻿黄鹤洞中仙 继重阳韵藏头,金,马钰,古风,里悟传灯，炼真如镜。把光辉，满载驱风省。视风轮莹。内显琼釭面。灵童静。肯婪尘复载驰。风惺月仙家景。
﻿黄鹤洞中仙 继重阳韵藏头,金,马钰,古风,日风仙活。我惺惺洒。去关西阐妙玄，么马。宅须当舍。利子无价。事心难挂。德方而著德圆，口马。月齐高下。
﻿登仙门,金,马钰,古风,难也难也。舍家难也。绝爱憎，屏尘难也。处无为清静，有始终难也。譬如死，又何难也。论玄元，谈微妙，要人听也。但小童，肯来询也。便须当，开言路，与其进也。我不能，保其往也。
﻿登仙门,金,马钰,古风,师也师也。重阳师也。处玄机，静中清也。起金莲，玉花社，有谁知也。化人人，渐归道也。这扶风，非开悟，亦非愚也。辨假真，稍能明也。细寻思，心豁畅，略无疑也。想师范，没人过也。
﻿超彼岸 继重阳韵,金,马钰,古风,家缘不藉。遇风仙传得，修补清虚之架。懒里寻慵，慵里更寻闲暇。上街来，除我相，先乞化。木人箭指云溪射。觉正中周，天通明八卦。见粒神丹，灿烂果然无价。水云游，访秦川，行教化。
﻿遇仙亭 继重阳韵,金,马钰,古风,喜喜蓬头。达达根由。永永誓不贪求。渐渐归于正觉，申申燕处优游。万万尘缘识破，专专志做持修。遇遇风仙传口诀，疑疑涤尽更何搜。灿灿不昏幽。玉玉金光结，心心愿做渡人舟。累累功成行满，真真去访瀛洲。
﻿遇仙槎,金,马钰,古风,名成好息心，利遂堪回首。猿马不轻狂，龙虎相交媾。常教玉户开，莫使金关漏。九转大丹成，万劫神清秀。
﻿遇仙槎 和师韵,金,马钰,古风,三光固下元，六度清中阙。九转上元灯，照见长生月。无分昼夜明，光彩连绵发。显出个胎仙，生死今番越。
﻿遇仙槎 继重阳韵,金,马钰,古风,迷迷苦海游，缘甚尘抛摆。深谢本师钩，钓向关西界。心无喜与忧，化道崇真快。未敢上丹霄，且结金莲会。
﻿遇仙槎 寄晏公,金,马钰,古风,休心绝是非，灭意除人我。酒色气财无，生死轮回躲。祥光结宝花，玄露成珠颗。自是遇仙槎，便得携云朵。
﻿遇仙槎 赠清风散人,金,马钰,古风,勤勤物外修，谨谨心中扫。渐渐绝尘缘，细细通玄奥。灵灵大药成，灿灿神光好。得得遇仙槎，稳稳归蓬岛。
﻿蕊珠宫 继重阳韵即夜游宫,金,马钰,古风,芋栗又分六个。遇投三、谓怀真个。立子三人总忘个。细搜寻，就中认，个中个。□□性月圆圆个。真欢乐、不愁些个。或问扶风因甚个。报君知，舍那个，得这个。
﻿归山操,金,马钰,古风,能无为兮无不为，能无知兮无不知。知此道兮谁不为，为此道兮谁复知。风萧萧兮木叶飞，声嗷嗷兮雁南归。嗟人世兮日月催，老欲死兮犹贪痴。嗟人世兮魂欲飞，伤人世兮心欲摧。难可了兮人间非，指青山兮当早归。青山夜兮明月飞，青山晓兮明月归。饥餐霞兮渴饮溪，与世隔兮人不知。无乎知兮无不为，此心灭兮那复疑。天庭忽有双鹤飞，登三宫兮游紫微。
﻿十报恩,金,马钰,词,山侗五愿报师恩。酒色气财誓不侵。便把日乌先赶退，次将月兔更牢擒。月轮重显无圆缺，日色增辉没缩沉。功满丹成何处去，得超云汉绝阳阴。
﻿十报恩,金,马钰,词,山侗三愿报师恩。锻鍊灵胎在玉京。铅汞烹煎先有验，虎龙交媾岂无声。三光并秀超三味，五岳同峰出五行。三五丹成真造化，自然云步访蓬瀛。
﻿十报恩,金,马钰,词,一从得遇乐清贫。忻住环墙怕惹尘。鍊气气和神恋气，愿神神爽气安神。宰公请我求追荐，小子慈心奉善因。救拔亡灵超上界，孤魂滞魄总朝真。
﻿十报恩,金,马钰,词,山侗七愿报师恩。掌握虚无死水银。满目牛羊当道卧，一轩风月证人纯。清清净净难迷假，净净清清易见真。龙虎丹成无九转，自然永永做仙人。
﻿十报恩,金,马钰,词,山侗十愿报师恩。劈碎金枷玉杻情。久视门中修久视，长生路上得长生。昏昏默默澄澄湛，杳昔冥冥净净清。响喨丹成蓬岛去，重阳师父远来迎。
﻿十报恩,金,马钰,词,山侗二愿报师恩。立誓修行志鍊心。火焰灭除火养木，水银枯尽水生金。木金三间通玄路，水火同流结宝岑。久视大丹成不漏，携云归去绝升沉。
﻿十报恩,金,马钰,词,青牛白鹿与黄羊。稳驾云舆昼夜忙。运载乾坤常会合，推般日月永交光。法轮响喨投玄窟，云辂玎珰入道场。九转功夫如省悟，自然得继马丹阳。
﻿十报恩,金,马钰,词,山侗九愿报师恩。意净心清路坦平。便把无为为造化，不凭有作作经营。恰如逗引龙和虎，还似般调姹与婴。活乐丹成蓬岛去，和公师叔远来迎。
﻿十报恩,金,马钰,词,昆嵛三髻马风歌。得遇修仙厌事多。我处无为酬本愿，人求追荐苦相魔。加持助醮居环堵，救拔亡灵上大罗。滞魄孤魂诚有幸，一齐超度喜无过。
﻿十报恩,金,马钰,词,山侗八愿报师恩。返覆阴阳仗鍊烹。火降水升抛雪浪，龙吟虎啸发雷声。玉炉瑞雪重重结，金鼎祥光霭霭生。无价丹成无老死，长生路上法身轻。
﻿十报恩,金,马钰,词,山侗四愿报师恩。天地收来入宝瓶。日月山川添壮观，虎龙婴姹得安宁。清轻浊重阴阳正，博厚高明品物灵。赫赤丹成全性命，超然跨鹤过天庭。
﻿十报恩,金,马钰,词,山侗六愿报师恩。坦荡逍遥不惹尘。识破假躯端的假，研穷真性的端真。方知可道非常道，始觉不神所以神。清净丹成乘赤凤，大罗天上赏长春。
﻿十报恩 上街求乞,金,马钰,词,人人休惜一文钱。好与贫儿且结缘。暗暗还贤增万倍，明明助我养三田。舍悭自是开心地，割爱方能达妙玄。一日悟来离苦海，逍遥物外共修仙。
﻿十报恩 本名瑞鹧鸪,金,马钰,词,山侗一愿报师恩。物外生涯世罕闻。锻鍊玉炉三涧雪，修完金鼎一溪云。蛟龙宜向火中溉，猛虎堪于水里焚。一粒神丹光透壁，不神神彩独超群。
﻿十报恩 述怀,金,马钰,词,利名场上没萦牵。人我丛中绝焰烟。举意游山山岭上，兴心乐水水云边。往来飘逸孤如鹤，去住安闲静似蝉。据此逍遥能有几，从教人道活神仙。
﻿十报恩 勉门人,金,马钰,词,道人活计不相侵。各自衣餐各自寻。莫为闲言闲斗气，休争俗事俗萦心。搜玄绝虑龙随虎，索隐记机水养金。清净色身全法体，一炉丹熟步瑶岑。
﻿十报恩 遇禁烟道友索,金,马钰,词,禁烟禁火禁心猿。真息调来永永绵。云水不游芳草径，身心岂著杏花天。为人勿作坟中鬼，学我能修物外仙。异日大丹成九转，腾空何必打秋千。
﻿十报恩 道友问在家能修行否,金,马钰,词,神仙要做恋妻男。忙里偷闲道上参。清净门庭无意认，淫情术法入心贪。欲求家道两全美，怎悟寂寥一著甘。莫待酆都追帖至，早归物外住云庵。
﻿十报恩 赠李校尉,金,马钰,词,一身便做个丹丘。于内常常云水游。离坎交宫真子午，甲庚易位没春秋。五行四象皆无用，三岛十洲却有由。功行无亏云鹤引，大罗天上列仙俦。
﻿十报恩 赠陉阳张书表,金,马钰,词,六旬有四卦将休。猛悟灰心离俗游。访我搜真归正觉，搜玄索隐做持修。头分丫髻云霞友，手显擎拳风月俦。稽首更明珍重理，自然得去赴瀛洲。
﻿十报恩 赠段先生,金,马钰,词,公物外好生涯，火相逢结大砂。女盘桓看大药，牛哮吼戏灵葩。云铺地丹垆赫，子观天碧眼华。有三生君省悟，中无事步烟霞。
﻿卜算子,金,马钰,词,师父重阳号。鍊就重阳宝，紫诏重阳赴玉京，方显重阳好。我为重阳到。庵为重阳造。特为重阳守服居，符合重阳道。
﻿卜算子,金,马钰,词,我遇重阳悟。曾得重阳趣。鍊就重阳绝尽阴，阴就重阳著。性命重阳聚。三曜重阳辅。不到重阳不做仙，仙自重阳做。
﻿卜算子,金,马钰,词,天地水三官，下界吹龙笛。蓦听开元虎啸声，风伯雨师寂。至孝养孀亲，红锦蛇吞鳖。六路青牛驾宝车，显圣功端的。
﻿卜算子,金,马钰,词,我为中秋说。休赏中秋节。外景中秋不益人，内景中秋别。心到中秋歇。尘自中秋绝。金遇中秋结大丹，性似中秋月。
﻿卜算子,金,马钰,词,干禄已无心，唯应三清举。钟吕天差作试官，取舍非诗赋。考校实修持，功行三千数。相应希夷得自然，名录神仙簿。
﻿卜算子,金,马钰,词,人识山侗字。谁晓山侗意。大貌山侗人倚山，故作山侗谜。财色山侗弃。玄妙山侗秘。一日侗乐道成，永占山侗位。
﻿卜算子,金,马钰,词,洒扫阳关路。开阐阳关户。此个阳关无点尘，堪饯阳关侣。既得阳关趣。怎肯阳关住。放出阳关成道人，起自阳关悟。
﻿卜算子,金,马钰,词,燕至清明近。花到清明盛。奉劝清明游赏人，别有清明景。我得清明永。旷劫清明净。一点清明无价珍，便是清明性。
﻿卜算子 和师韵,金,马钰,词,业重多思算。岂悟爻和象。深谢风仙特地来，便把顽遇唤。忿怒常思难。性烛须教灿。真乐真欢散尽愁，师弟常为伴。
﻿万年春,金,马钰,词,堪叹人人，波波劫劫贪名利。何时已。眼光落地。到此才方悔。虽有儿孙，要替应难替。辞生泪。甚家滋味。想著心先碎。
﻿万年春,金,马钰,词,自己园亭。无分昼夜宜重构。黄芽秀。欲携云母。那里须垂手。无相人人，蓦地开金口。明先后。须当遗旧。拿出元初走。
﻿万年春,金,马钰,词,道人财色酒虽无。一点无明著甚除。恶念不生归莹素，触来勿竞证元初。我人起处愁无极，烟火消时乐有馀。欲学神仙须忍辱，莫交烧了那真如。
﻿万年春,金,马钰,词,冬至阳生，迎春拨雪黄芽好。人惊早。香如芝草。玉碾胜磨捣。神水烹煎，自是除阴耗。金童报。绝品珍宝。啜罢游蓬岛。
﻿万年春,金,马钰,词,缘甚修持，风仙钓出侵云构。灵苗秀。斡运真母。非是调羹手。小过谁无，语失当缄口。班行后。怎生依旧。除是随风走。
﻿万年春,金,马钰,词,奉劝人人，尘中莫竞锥刀利。心先已。勿欺天地。事在前头悔。欲免轮回，休望儿孙替。休垂泪。道家真味。把恩爱先锤碎。
﻿万年春 劝道友,金,马钰,词,去去来来，来来去去何时了。堪失笑。利名缠倒。衣换知多少。奉劝人人，早把元阳保。休虚耗。结成珍宝。得赴蓬莱岛。
﻿万年春 宁解元许却庵门以词督之,金,马钰,词,谭马丘刘，专专卓个庵儿住。修行处。未知门户。有个先生许。翘俟嘉音，万里垂青顾。如无误。决登云路。岂敢忘恩府。
﻿万年春 咏李公慵轩,金,马钰,词,物外慵轩，闲居放坦无为作。无为作。自然期约。心肾相交错。二气成形，结就灵丹药。灵丹药。银霞覆却。展起腾云脚。
﻿万年春 咏李实庵名静乐,金,马钰,词,常守行庵，常清常静常常快。常搬载。日常宁耐。自是常交泰。真乐真欢，应物真常在。真无坏。真如光彩。得做真良价。
﻿万年春 继重阳韵,金,马钰,词,悟彻梨分，常清常净新营构。神添秀。食其真母。展出拿星手。从此收心，磨琢慵开口。通前后。始知元旧。参从风仙走。
﻿万年春 梦得一枝白笔,金,马钰,词,昨夜山侗，梦游蓬岛逢钟吕。文房数。一枝纯素。不让蒙恬做。远胜江淹，五色何曾污。相宜处。书心开悟。堪应三清举。
﻿万年春 赠兴国寺修塔僧,金,马钰,词,物外高僧，澄澄湛湛真禅刹。真禅刹。心无察察。理趣常搜刷。玉性玲珑，处处皆通达。皆通达。无拘无辖。垒起黄金塔。
﻿万年春 赠陈知命,金,马钰,词,地肺陈公，白毫显出非常异。人难比。希夷苗裔。肯著尘凡累。猛舍家缘，物外搜玄理。清心意。自然浇溉。太一冲和气。
﻿三光会合 继重阳韵,金,马钰,词,乡关不住。谨依教语。脱身要归去。何思何虑。略而分诉。任他魔阻。丹诚显露。真心定处。云朋霞友聚。修行美事，在乎勤做。九转大功数。无中要取。个中敷布。得瞻眉宇。可登云路。性灵昭著。神仙自是度。
﻿上丹霄 次重阳韵,金,马钰,词,遇风仙，心开悟，骋颠狂。黜妻屏子便迎祥。逍遥坦荡，恣情吟咏谩成章。就中行化觅知友，同共闻香。烹丹鼎，下丹结，中丹热，大丹凉。不须炼白更烧黄。自然玉性，万般霞彩射人光。上丹霄，去住蓬岛，永永圆方。
﻿女冠子,金,马钰,词,人命无常，看青云、雨过山水。韶华尽过了，百年如梦，有似希夷。忘情绝爱念，好把意马心猿牢系。绵绵密密。有似出息。常不保入息。十年一似修真理。做神仙、万无一失。门生莫生疑。若有纤毫虚谬，马风罚作阴山为鬼。心行常不昧。遍十方、观照天地。累成功行，自有金童来认你。
﻿凤栖梧,金,马钰,词,范蠡张良当日悟。得宠还惊，防患寻归路。若恋功名尖险处。如何却得蓬庄住。或问扶风缘甚去。京兆风仙，远远亲来度。便觉灵明常有主。从今直入长生户。
﻿凤栖梧,金,马钰,词,物外逍遥修九九。慕乐清贫，寂净无中有。不谒侯门常内守。脱离天地人三彀。子午门封真卯酉。白虎青龙，对凤频哮吼。佛面婴儿披锦绶。蓬瀛路上堪游走。
﻿化生儿 和重阳真人,金,马钰,词,得遇忻然别东州。访地肺，恣遨游。水云自在没忧愁。这攀援，爱念休。保护根元二尾牛。运玉汞，倒颠流。金丹结正不持修。阐玄谈，般若舟。
﻿天道无亲 本名甘草子劝众道友,金,马钰,词,唯愿。想像庄周，梦蝶飞轻粉。悟彻本无亲，天道堪凭信。一志寂寥修行紧。便莫惜、假躯娇嫩。捐弃家缘须陡顿。任女男妻恨。
﻿心月照云溪 继重阳韵,金,马钰,词,死生生死，镇日常惊怕。忽尔遇风仙，便说开、些儿妙话。忻然顿觉，猛烈弃家缘，向无中，铸经营，烹鍊丹无价。投真得趣，自是增惺洒。方寸要清凉，把尘缘、般般放下。颐神养气，心月照云溪，处无私，凭真实，无谄亦无诈。
﻿心月照云溪 继重阳韵,金,马钰,词,一心离俗，二气调和宝。清净聚三光，四时花、五方运造。断除六欲，不使七情牵，持八戒，九关通，十载功须到。十年锻炼，九变金光草。八脉总和匀，有七圣、六丁助道。五行咄出，四假不中留，礼三清，成不二，一性投仙岛。
﻿心月照云溪 继重阳韵,金,马钰,词,我今得遇，便向难中做。决要脱家缘，细寻思、不堪回顾。黜妻屏子，绝利更忘名，离乡关，归物外，称个超然悟。马猿捉住。修葺真园所。岂敢恋冤亲，要龟蛇、时时厮觑。援其性命，出自太原公，掌元初，成圆相，踏碎根源路。
﻿忆王孙,金,马钰,词,麻衣纸袄度冬寒。暖阁红炉永不堪。认正些儿理端的。气神安。结就无为九转丹。
﻿忆王孙,金,马钰,词,长安云步去还来。万朵金莲火里开。独饮刀圭胜浊醅。两三杯。涤尽凡心有甚灾。
﻿忆王孙 次重阳韵,金,马钰,词,方知口是是非门。紧闭牢藏舌祸根。训我无言更不论。削迷昏。性命从今永永存。
﻿忆王孙 和重阳真人,金,马钰,词,心清步步入玄门。意静霰霰溉本根。蓦地听闻没口论。性无昏。一点灵光万劫存。
﻿忆王孙 继重阳韵,金,马钰,词,风仙师父妙谈论。说透无为清净门。舌上甘津味得吞。溉精魂。阴里阳生万劫行。
﻿无调名 次重阳韵,金,马钰,词,醉中醒。睡中惊。暗中明。个中平。心开悟，得前程。
﻿玉楼春 和师韵,金,马钰,词,诸公日日闲团聚。饭罢时时眼厮觑。专专惟望马风言，怎敢玄玄轻泄露。常常只把气神护。谨谨调和龙虎步。徐徐炼就九还丹，个个成仙云外去。
﻿长相思,金,马钰,词,马山侗。马山侗。与个丘仙和不同。心交有始终。合西东。合西东。慧目相看别有功。时时现内容。
﻿长相思,金,马钰,词,屋贪多。地贪多。不若灰心厌事多。崇真利益多。天如何。地如何。富贵荣华待若何。轮回奈我何。
﻿长相思,金,马钰,词,紫芝汤。紫芝汤。一遍煎时一遍香。一杯万事忘。神砂汤。神砂汤。服罢主宾分两厢。携云现玉皇。
﻿长相思,金,马钰,词,梦轩辕。弃田园。难继夷门孟四元。惟修性月圆。缚心猿。认根源。小小蛇儿俯视鼋。阳纯礼太原。
﻿长相思,金,马钰,词,爇银釭。龙虎降。自在逍遥吸九江。从思恶肉腔。结红霜。赴蓬庄。万朵金莲簇宝幢。方知好道庞。
﻿长相思,金,马钰,词,入南京。赴蓬瀛。显出王风九转成。超然得上升。宠何荣。辱何惊。三髻山侗绝利名。何愁性不灵。
﻿长相思,金,马钰,词,遇重阳。牧青羊。不著虚名远远扬。惟修性日旸。慕荀扬。乐飘扬。豁豁洋洋豁豁洋。通玄风害佯。
﻿长相思,金,马钰,词,朝清清。暮清清。清净清闲清净清。清清清更清。抱灵灵。固灵灵。灵显灵明灵显灵。灵灵灵更灵。
﻿长相思,金,马钰,词,正家丰。不争锋。猛烈灰心王害风。先归三岛峰。马山侗。过临潼。三髻头梳似小童。专专化个同。
﻿长相思,金,马钰,词,垒浮图。垒浮图。悟彻浮生恶假躯。回头认本初。莫踟蹰。莫踌蹰。急急修完无价珠。功成蓬岛居。
﻿长相思,金,马钰,词,遇重阳。梦纯阳。爇起心香礼正阳。三师助我阳。炼阴阳。固元阳。五色霞光簇太阳。云中子抱阳。
﻿长相思,金,马钰,词,酒初醒。梦初惊。幻化何须恋利名。灰心远世情。月初明。性初平。倒溯清流过玉京。黄芽渐渐荣。
﻿长相思,金,马钰,词,功要圆。行要圆。修炼身中子母圆。何愁性不圆。喜团圆。十分圆。云水风邀月正圆。无分昼夜圆。
﻿长相思 与刘处玄并示孟四元,金,马钰,词,看阳刘。看阳刘。福杖心持占岸头。眠云枕逆流。万缘休。万缘休。金木相生性转柔。丹成赴十洲。
﻿长相思 往南京搬取风仙灵衬,金,马钰,词,马风乾。有微言。一别风仙恰二年。思心似倒县。去无缘。阙盘缠。乞化长安自肯钱。成人在众贤。
﻿长相思 茶,金,马钰,词,一枪茶。二旗茶。休献机心名利家。无眠为作差。无为茶。自然茶。天赐休心与道家。无眠功行加。
﻿长相思 寄长春子丘通密,金,马钰,词,长思仙。长思仙。思忆长春子最贤。何时得面圆。展花笺。展花笺。写就清吟三两篇。专凭鸾鹤传。
﻿长相思 赠小张仙,金,马钰,词,小张仙。小张仙。款款搜寻汞与铅。先须缚马猿。气绵绵。气绵绵。龙虎相交玉蕊鲜。金丹一粒圆。
﻿长相思 赠六曲社丁李张三道友,金,马钰,词,休哀人。休哀人。急急灰心哀自身。回头结善因。早搜真。早搜真。营养身中神内神。功成礼洞宾。
﻿长相思 赠任仙,金,马钰,词,左擎苍。右牵黄。昔日存心飞走忙。如今万事忘。饮琼浆。宴明堂。瑞气祥光入绛房。无中得弄璋。
﻿长相思 赠众女姑,金,马钰,词,女姑听。女姑听。学取麻姑至净清。依他妙善行。莫惺惺。莫惺惺。外做憨痴内自灵。功成赴玉京。
﻿长相思 赠零口权先生,金,马钰,词,出家儿。处无为。至死如同初出时。何愁道不知。内慈悲，外憨痴。绝虑忘机无执迷。刀圭有分携。
﻿长相思 赠魏害风,金,马钰,词,害风仙。害风仙。万事俱忘理太玄。调和汞与铅。结金莲。结金莲。九转功成性月圆。超凡入洞天。
﻿玉女摇仙佩 次重阳韵,金,马钰,词,我今得遇，把气财并酒色，心中常涤。缚马擒猿，牢封紧闭。唯恐精光觑滴。渐渐知空寂。况余今已向，下坡年历。当归道、相宜进迪。俗念尘情，慧剑频劈。凭师教，通关节，要功夫、勤勤妙绩。调引乌龟赤凤，搬运青龙白虎，同成幽阒。个内得乎，真欢真乐，更不闲搜闲觅。应自然符檄。烹炼三丹，灵锋鸣镝。便散尽、妖魔罢敌。永成嘉趣，性增明晰。无忧戚。蓬莱路、幸知端的。
﻿玉京山 继重阳韵,金,马钰,词,慷慨男儿跳出来。名缰并利锁，豁然开。宜乎了干死生灾。超彼岸，休望再头回。师父教方催。道装当结裹，没心推。任教妻子哭哀哀。关西去，做个驾云材。
﻿玉炉三涧雪 继重阳韵,金,马钰,词,火院出离勇猛，发心急救残生。丹田难仗本师耕。岂敢常怀徼倖。得遇明明有幸，通玄暗暗勤行。便教日午打三更。玉里掏开金矿。
﻿玉炉三涧雪 继重阳韵藏头,金,马钰,词,别乡关宁海，持真实为凭。怀三教作良朋。内日光为证。悟清清净净，知湛湛澄澄。中养火虎龙吞。诀传来游泳。
﻿玉堂春,金,马钰,词,闲论修持，修持非草草。猛舍家缘，方求大道。灭尽无明，如轲能养浩。肯逐人情似桔槔。鷇食鹑居，自然无烦恼。垢面蓬头，心田频扫。金木相生，就中成至宝。便觉灵光出一毫。
﻿玉堂春 继重阳韵,金,马钰,词,玉悟金通，心心从教化。玉虎金龙，时时相迓。玉滟金波，澄澄成次亚。见玉溪中，产玉芽。玉叶金枝，荣荣无朽谢。玉姹金婴，闲闲看舍。玉户金关，明明开上下，唱玉堂春，赏玉花。
﻿玉楼春,金,马钰,词,洞天无夜还无曙。常有红光并紫雾。灵波里面见金鳌，背上银丝千万缕。二神赑屃骖风驭。离坎相交传密话。凿开造化至幽微，会得真功颠倒数。
﻿玉楼春 寄长安子,金,马钰,词,洞中日月无朝夕。晃朗云衢通宝陌。上明紫脑承三清，下照黄河常五色。自然霞结玲珑宅。内有长生三岛客。未彰云外去时踪，已到眼前来显迹。
﻿玉楼春 寄长春子,金,马钰,词,何须求富并求贵。不必文章如白侍。研穷性命好生涯，保惜根源真活计。藏机隐密玄中最。肯向人前夸提对。琼浆玉液饮千钟，霞友云朋酬一醉。
﻿玉楼春 寄长真子,金,马钰,词,清中悟彻祥中瑞。堪做风仙端的裔。广收白雪与黄芽，锻炼神丹烹鼎沸。灵童营养如琼腻。通晓玄玄真仔细。明知天上二三年，暗换人间千万岁。
﻿玉楼春 赠姜道全,金,马钰,词,先生饮罢琼浆酒。卧月眠云闲弄斗。依时斡运不交差，这个功夫凭匠手。满堂金玉无中有。国富民安神气秀。玉楼春色十分奇，不是莺花并缘柳。
﻿玉楼春 赠磻溪张先生,金,马钰,词,元阳烹炼金光阙。不使暗魔来盗窃。常持清净有功能，永结神丹无漏泄。闲心一片如冰雪。自有长生无夜月。盖因离坎虎龙调，消尽我人猿马歇。
﻿如梦令,金,马钰,词,三鼓玉金深种。始觉无阳运动。丹鼎紫烟生，气爽神清无梦。无梦。无梦。一点灵光堪宠。
﻿如梦令,金,马钰,词,五鼓众星相供。应物无劳擒纵。时显夜明珠，无睡无眠无梦。无梦。无梦。五彩云踪继踵。
﻿如梦令,金,马钰,词,传语终南道众。早把良缘勤种。保守气精神，调摄乌龟赤凤。赤凤。赤凤。化粒金丹高耸。
﻿如梦令,金,马钰,词,三髻山侗爱笑。好弱归之一笑。不是我如斯，有个内容欣笑。欣笑。欣笑。真乐自然欢笑。
﻿如梦令,金,马钰,词,三鼓孤眠内守。重把玄门频扣。唤觉个中人，自是玉关无漏。无漏。无漏。姹女婴儿携手。
﻿如梦令,金,马钰,词,一避无涯火院。二避利名萦绊。三避敬钦频，自是田分三段。堪看。堪看。金玉结成光灿。
﻿如梦令,金,马钰,词,二鼓孤清妙用。颠倒倒颠看供。遍地长黄芽，便觉个中无梦。无梦。无梦。八味水流梁栋。
﻿如梦令,金,马钰,词,信步如同云水。看遍秦川入水。不似栋梁间，万派逆留神水。神水。神水。便是山侗真水。
﻿如梦令,金,马钰,词,物外洞天金雨。浇溉九还之数。猿马两澄澄，自是性停命住。命住。命住。产个胎仙飞举。
﻿如梦令,金,马钰,词,传语两宫道士。日用剪除尘事。炉鍊白朱砂，内境内容瞻视。瞻视。瞻视。此际山侗参侍。
﻿如梦令,金,马钰,词,四鼓孤眠内守。谨谨小心防寇。慧照破邪魔，自是金精无漏。无漏。无漏。一点灵光结就。
﻿如梦令,金,马钰,词,泼杀无明业火。保守炉中水火。固养本根源，决要水中生火。生火。生火。便是山侗真火。
﻿如梦令,金,马钰,词,五鼓孤眠内守。湛寂无中得有。应物处真常，自是神丹无漏。无漏。无漏。显现胎仙清秀。
﻿如梦令,金,马钰,词,四鼓婴儿跨凤。姹女欣然持鞚。性命两停停，自是睡轻无梦。无梦。无梦。瑞气祥光簇捧。
﻿如梦令,金,马钰,词,宝殿金门玉锁。要看搜寻云朵。无影钥匙儿，便把转关剔过。剔过。剔过。自是无升无堕。
﻿如梦令,金,马钰,词,莫讶迩来栽竹。非恋眠前碧绿。惟爱岁寒心，使我自然不俗。不俗。不俗。清静志坚仙福。
﻿如梦令,金,马钰,词,谭马丘刘四绝。好弱各无分别。因遇别东牟，故访西秦养拙。养拙。养拙。直要清贫做彻。
﻿如梦令,金,马钰,词,马劣猿颠浊梦。虎绕龙蟠清梦。无作更无为，性住命停仙梦。仙梦。仙梦。气结神凝无梦。
﻿如梦令,金,马钰,词,物外茅斋映竹。一饱残羹冷粥。乐亦在其中，记得风仙叮嘱。叮嘱。叮嘱。保养灵明性烛。
﻿如梦令,金,马钰,词,二鼓孤眠内守。云绽遍天星宿。日月两交光，自是宝瓶无漏。无漏。无漏。起陆龙蛇战斗。
﻿如梦令,金,马钰,词,便把那人喝住。莫使狂行一步。日日处真常，自有神珠堪顾。堪顾。堪顾。共作长生伴侣。
﻿如梦令,金,马钰,词,志在环墙养拙。是是非非不说。终日似憨痴，逗引个中欢悦。欢悦。欢悦。便是山侗活业。
﻿如梦令 五更,金,马钰,词,一鼓乾坤入洞。便把虚无拈弄。离坎自交宫，澄湛寂然无梦。无梦。无梦。别我魔军大恸。
﻿如梦令 五更寄赵居士,金,马钰,词,一鼓孤眠内守。宝陆用云耕透。密种紫芝苗，自是洞天无漏。无漏。无漏。坎虎离龙交媾。
﻿如梦令 长安贾散人,金,马钰,词,此个散人姓贾。悟彻身躯是假。急急便投真，物外修完纯嘏。纯嘏。纯嘏。内饮何须持斝。
﻿如梦令 四十一首赠景公,金,马钰,词,物外先生姓景。酒色气财常警。稍稍觉偏颇，不待他人自儆。自儆。自儆。得步长生内境。
﻿如梦令 京兆谭急脚索,金,马钰,词,且做尘中急足。有日清闲愿足。随分更随缘，自是常常知足。知足。知足。捉住金乌三足。
﻿如梦令 继重阳韵,金,马钰,词,入道休愁不肯。回首不过寒况。一志不荣身，愿把众生提拯。救□。救□。救□心行平等。
﻿如梦令 继重阳韵,金,马钰,词,师父说开颠倒。别是一般运造。外事削来无，便得里头寻讨。大道。大道。清净身有丹灶。
﻿如梦令 继重阳韵,金,马钰,词,师父今朝烛。尘事不堪齿录。离别富春姑，各自鍊烹金玉。听属。听属。了了真如愿足。
﻿如梦令 继重阳韵,金,马钰,词,人我两无分别。个内须教莹彻。营养本来如，渐觉真欢真悦。亲说。亲说。得见洞天明月。
﻿如梦令 继重阳韵,金,马钰,词,不论赵州几碗。更不卢仝请唤。祷告太原公，免了睡魔厮玩。明灿。明灿。得见长生道岸。
﻿如梦令 继重阳韵咏围棋藏头,金,马钰,词,视手谈欢乐。子观之迷错。本运玄机。个却为戏谑。作。言作。怎解搜这着。
﻿如梦令 继重阳韵藏头,金,马钰,词,载忧多欢少。遇修仙无老。者离家缘，蚁穿珠通道。首脑。首脑。郎田生瑞草。
﻿如梦令 感师,金,马钰,词,地肺重阳师父。化我百朝扃户。却欲报师恩，三载愿心环堵。餐素。餐素。体挂灵明纸布。
﻿如梦令 赠于面前先生,金,马钰,词,惆怅烟霞伴侣。坚意辞予归去。不念我伶仃，守一清清环堵。环堵。环堵。终日无情无绪。
﻿如梦令 赠元公,金,马钰,词,德茂元公兄弟。月帔星冠随意。奉劝更修持，炉鍊丹砂无比。无比。无比。占得蓬瀛仙位。
﻿如梦令 赠刘先生,金,马钰,词,不得迎之见首。怎得随之见后。仰视愈弥高，钻刺转加坚厚。坚厚。坚厚。悟彻头头观透。
﻿如梦令 赠安静散人,金,马钰,词,欲要病源除削。便把尘缘拈却。心上去忧愁，性内真欢真乐。真乐。真乐。此者仙家一著。
﻿如梦令 赠权知微,金,马钰,词,权老万缘一撇。意马心猿顿歇。杳默湛澄中，无影人人欢悦。欢悦。欢悦。性似清风明月。
﻿如梦令 赠纪散人,金,马钰,词,悟彻人生能几。笓了满头虱虮。乐道处真常，十二时中鍊己。鍊己。鍊己。做个神仙纲纪。
﻿如梦令 赠宋知柔,金,马钰,词,欢乐涤除烦恼。清静自无尘恼。真气遍三田，结聚琉璃玛瑙。玛瑙。玛瑙。自是还金补脑。
﻿如梦令 赠李悟道,金,马钰,词,悟道姑姑姓李。弃了人情俗礼。决裂似男儿，搜获玄中玄理。玄理。玄理。只在西江月里。
﻿如梦令 赠京兆权先生,金,马钰,词,妻妾儿孙一假。金玉珍珠二假。三假是荣华，幻化色身四假。知假。知假。说破浮名五假。
﻿如梦令 赠岳散人,金,马钰,词,悟道散人姓岳。秘密玄机把握。终日抚心琴，便是蓬莱仙乐。仙乐。仙乐。聒透身中华岳。
﻿如梦令 赠傅散人,金,马钰,词,此个散人姓傅。不恋荣华贵富。物外做修持，玄妙性中分付。分付。分付。蓬岛将来趋赴。
﻿如梦令 赠谢散人,金,马钰,词,此个散人姓谢。富贵荣华不藉。猛烈入玄门，修葺洞天台榭。台榭。台榭。自有花开不谢。
﻿如梦令 赠蓬莱散人,金,马钰,词,一志孤清守道。十地遍生芝草。百行谨行持，千日鍊成真宝。真宝。真宝。万劫容光转好。
﻿西江月,金,马钰,词,人总贪生尽死，我今认死长生。这般径路少人行。悟后舍家勇猛。休说玄元难解，我观容易分明。要君守拙绝多能。天地悉归清静。
﻿西江月,金,马钰,词,大道都来六字，自然清静无为。有人依得合希夷。视听何须眼耳。清静内容欢喜，无为功就神飞。自然云步赴瑶池。三岛十洲仙会。
﻿西江月,金,马钰,词,我欲只言清净，恐人入道徘徊。阐扬龙虎去还来。初地多便奇怪。我倦论持婴姹，恐人别意胡猜。谁知男子产婴孩。回首自然悟解。
﻿西江月,金,马钰,词,学道腥膻不戒，明知断了慈悲。五辛爽口欲滋基。怎比米精麦髓。二物包藏秀气。吾门啖素相宜。修持功行稍相亏。怎得长生久视。
﻿西江月,金,马钰,词,学道休迷导引，不宜修饰容仪。相违纪俗处无为。生计水云无系。功行修持何幸，施为杀了三尸。一灵性月越瑶池。奇异方知容易。
﻿西江月,金,马钰,词,不耻蓬头垢面，不嫌粝食粗衣。不惭求乞做贫儿。不羡荣华富贵。一日功成行满，仙裳天赐威仪。星冠月帔履云归。节步玎珰玉佩。
﻿西江月,金,马钰,词,卧化胜如坐化，修行所贵真常。假躯难以做馨香。何必临归著要。说破飞升一著，成仙只是神光。天宫无用臭皮囊。携去深山掉样。
﻿西江月,金,马钰,词,物物般般认认，常常战战兢兢。心心念念恐沉沉。得得来来损损。日日清清净净，时时湛湛澄澄。惺惺洒洒这灵灵。灿灿辉辉永永。
﻿西江月,金,马钰,词,尽说仙家饮酒，仙家不饮糟浆。自然玉液味偏长。浇溉黄芽荣旺。月下风前清爽。荐杯玉蕊馨香。醉经饱德访蓬庄。高卧仙宫方丈。
﻿西江月,金,马钰,词,守拙宜乎宁耐，曾分秀气三台。龙吟虎啸去还来。明月清风自在。五道霞光覆载，神珠养就辞胎。一声霹雳洞门开。始觉山侗奇怪。
﻿西江月,金,马钰,词,江畔溪边雪里，阴阳造化希奇。黄芽瑞草出幽微。别是一般香美。用玉轻轻研细，烹煎神水相宜。山侗啜罢赴瑶池。不让卢仝知味。
﻿西江月,金,马钰,词,海岛丘刘谭马，因师各弃荣华。逍遥自在乐无涯。休论高高下下。不会琴棋书画，些儿营运无差。眠云卧月饮流霞。醉后惺惺洒洒。
﻿西江月,金,马钰,词,运用无时不可，悟来有甚羞惭。前三三与后三三。欲漏天机未敢。顾我完全玉性，劝人省悟银蚕。好归物外访玄谈。认个不增不减。
﻿西江月,金,马钰,词,莫讶马风厮哄，人情且要和同。至于行步敢从容。踏地仍怀恐痛。无作无为妙用，常清常净真功。住行坐卧逐王风。岂敢心猿内动。
﻿西江月,金,马钰,词,莫论离龙坎虎，休言赤髓黄芽。勿谈搬运紫河车。不说婴娇女姹。绝虑忘机最妙，澄神养浩尤佳。无为无作路无差。豁达灵根无价。
﻿西江月,金,马钰,词,地肺重阳师父，吕公专遗云游。秘玄隐奥访东牟。钓我夫妻两口。十化分梨匠手。百朝锁户机谋。千篇诗曲拽回头。万劫同杯仙酒。
﻿西江月,金,马钰,词,心内常搜己过，口中不说他非。世人为处我无为。乞食街前不耻。日日饱餐玉蕊。时时烂饮刀圭。一朝引出化生儿，方显道家活计。
﻿西江月,金,马钰,词,是是非非远远，尘尘冗冗捐捐。人人肯肯解冤冤。步步湾湾浅浅。善善常常恋恋，玄玄永永绵绵。明明了了这圆圆。杳杳冥冥显显。
﻿西江月,金,马钰,词,莫论心肝肾肺，休搜南北东西。勿言震兑坎和离。别有些儿奥旨。吸尽江河淮济，星辰日月辉辉。精神气血赴丹池。便得超凡出世。
﻿西江月 三十四首自勉,金,马钰,词,识破家缘冤苦。忻然跳出乡闾。秦川秀处作庵居。永住永住永住。物外逍遥自在，如今寄甚家书。还乡便得赴仙都。不去不去不去。
﻿西江月 劝刘先生夫妇,金,马钰,词,欲继许君庞老，扪心自忖须知。同心同德做修持。稍有相霞远离。三个不如两个，两人谈是谈非。孤云野鹤任东西。岂有纤毫萦系。
﻿西江月 长安运同惠道袍,金,马钰,词,昨日道袍破敝，今朝便著新衣。有人问我这因依。且显同知厚惠。又恐著他华丽，弃之更不生疑。道家蓑笠最相宜。贫后安眠稳睡。
﻿西江月 赴胡公斋,金,马钰,词,我会调和美鳝，自然入口甘甜。不须酱醋与椒盐。一遍香如一遍。满满将来不浅，那人吃了重添。虚心实腹固根元。饱后云游仙院。
﻿西江月 赠古知观藏头,金,马钰,词,貌先生姓古。中不讲之乎。壬妙处用功夫。道是他省悟。亦玄门得趣。飞玉兔金乌。君相伴化顽愚。意如同数罟。
﻿西江月 赠任守一,金,马钰,词,一不轻师慢法，二遵清静仙经。三存精气养神灵。四把尘劳拂尽。五戒无明业火，六除俗礼人情。七擒猿马未安宁。八味琼浆得饮。
﻿西江月 赠孙先生,金,马钰,词,学道完全性命，养身乞觅残馀。真功清净证无初。真行救人疾苦。此外并无作做，心同惊食鹑居。逍遥自在恰如愚。应过三清仙举。
﻿西江月 赠安静散人俱守极,金,马钰,词,休要寻龙寻虎，不须搜姹搜婴。勿劳讲论汞铅精。尽是虚名惑恁。只要心中清静。无为便是功成。慈悲相助气神凝。如此神仙有准。
﻿西江月 赠吴知纲,金,马钰,词,学道休妻别子，气财酒色捐除。攀缘爱念永教无。绝尽忧愁思虑。不得无明暂起，逍遥物外闲居。常清常净是功夫。相称全真门户。
﻿西江月 赠明月散人,金,马钰,词,一道经花玉线，二轮日月烹煎。三车搬运入丹田。四海云游走遍。五色霞光出现，六情变作青莲。七真攒聚性圆圆。八臂金刚伏善。
﻿西江月 赠姚守清李守静,金,马钰,词,学道须离火院。搜玄参访良缘。守清守静绝般般。乞觅于身大便。云水须明内外，牢擒意马心猿。万缘不著得神全。酬了修行大愿。
﻿西江月 赠段知一,金,马钰,词,道隐身披布素，心慈口远肥甘。逍遥物外住云庵。昔日作为岂敢。伶俐番成懵懂，惺惺变作憨憨。段公休说不悭贪。广占云烟似唵。
﻿西江月 赠党先生,金,马钰,词,心坐胜如打坐，心灰自没心猿。形如槁木自安然。物外般般怎染。养气勿劳呼吸，颐神全在抽添。云房深处永绵绵。产个胎仙出现。
﻿西江月 赠悟真（原未注藏头）,金,马钰,词,我石榴栗果，金却要公猜。衣引个白衣来。是人非不采。学非干大道，元营养婴孩。端午正出君怀。印何曾姓蔡。
﻿西江月 赠清净散人,金,马钰,词,一则降心灭意，二当绝虑忘机。三须戒说是和非。四莫尘情暂起。五便完全神气，六持无作无为。七教功行两无亏。八得超凡出世。
﻿相见欢,金,马钰,词,常清常净常闲。脱尘凡。自在逍遥云水，访龙山。琼浆酒。无中有。养金丹。炼就重阳归去，列仙班。
﻿相见欢,金,马钰,词,闲行闲坐闲眠。养丹田。常把东西南北，合和煎。处玄妙。波中燎。用抽添。五彩霞光覆载，一胎仙。
﻿两只雁儿,金,马钰,词,一更里，要精专。安闲静坐眼看。猿猴耍，莫放颠。先须减睡眠。眠心散，露青天。恒沙功满大千。工夫要，行功圆。非干是自然。
﻿两只雁儿,金,马钰,词,五更里，画角喧。惊回清梦游仙。眠是梦，梦是眠。方知心是天。天生地，地生天。一气合混元。添一岁，减一年。真空不动然。
﻿巫山一段云,金,马钰,词,玉线穿三穴，金针透九关。自然得见内容颜。云神凭朱栏。正看琼花烂熳。蓦地青衣叫唤。紫微诏下赴蓬莱。仙籍已安排。
﻿巫山一段云,金,马钰,词,醉卧琉璃帐，闲看翡翠帘。自然俗虑绝毫纤。宝鼎玉花添。爇起心香性炷。引动麟飞凤舞。龙蟠虎绕戏神珠。丹结赴仙都。
﻿巫山一段云,金,马钰,词,赤子餐青母，红蛇啖黑龟。祥光瑞气要成衣。尚自更持危。调引姹婴嬉戏。紧把玉关封闭。一轮性月晃清霄。云步访三茅。
﻿巫山一段云,金,马钰,词,洞里乾坤异，翛然看不穷。虎龙斗入白云中。不见往来踪。姹女婴儿忒㬠。争把昆崙顶戴。琼瑶撞透出灵胎。跨鹤去蓬莱。
﻿巫山一段云,金,马钰,词,黄鹤松间睡，青鸾涧畔栖。白牛困卧紫灵芝。丹凤宿瑶池。唯有灵童放耍。来往恣情游冶。通天彻地月明中。显现至真功。
﻿巫山一段云,金,马钰,词,玉女开金殿，金公锁玉关。真清真净养胎仙。云透坎离间。贪看灵光上下。忘了之乎也者。神珠吐出九般霞。跨鹤赴仙家。
﻿巫山一段云,金,马钰,词,炉养长生药，园开不谢花。充饥旋旋采灵芽。消渴饮流霞。闲看玉蟾光灼。忽见金鳌踊跃。两般游戏上青莲。凤历怎排年。
﻿巫山一段云,金,马钰,词,洞里乾刊异，悠然看不穷。虎龙□入白云中。不见往来□。姹女婴儿忒□。争把昆仑顶戴。琼瑶撞透出灵胎。跨鹤去蓬莱。
﻿巫山一段云,金,马钰,词,霞友无尘虑，云朋绝事情。气神相结净中清。谈笑大丹成。好把碧桃采摘。专献蓬瀛仙客。大家同共庆重阳。开宴一齐尝。
﻿巫山一段云,金,马钰,词,休要呼师叔，相看若弟兄。鍊心云补玉京城。何必谒公卿。因抚心琴益寿。谓饮刀圭戒酒。瑶台上面放琼花。同去步烟霞。
﻿巫山一段云,金,马钰,词,性烛生青焰，心香袅紫烟。命灯结正玉花鲜。慧目看金莲。此个山侗雅趣。出自风仙师父。一朝九转大丹成。玉帝诏仙卿。
﻿巫山一段云 赠三一居士,金,马钰,词,斡运清神境，修完耀洞天。九层台上聚祥烟。端坐碧霞轩。开阐琼林雅宴。赏玩个中深浅。咆哮金虎戏波涛。警动未成鳌。
﻿巫山一段云 赠胡了仙兄弟,金,马钰,词,会握青钢剑，能衔白玉杯。虚心实腹养琼瑰。平地一声雷。唬杀三尸六贼。火里金莲开坼。自然显现个灵童。云步太虚中。
﻿折丹桂 继重阳韵,金,马钰,词,父师痛教频频引。在俗心宁忍。须当酒色气财捐，到如今，有甚尽。冲和气脉何劳诊。一志修行准。参随鹤驾纵云游，离乡关，心意紧。
﻿折丹桂 继重阳韵,金,马钰,词,父师不住威言引。弟子忻然忍。寻思世事悉皆空，不灰心，且自尽。悟来八脉闲调诊。虎啸龙吟准。修完性命敢迟迟，念前程，生死紧。
﻿折丹桂 继重阳韵,金,马钰,词,养家想著心先凛。何必重重审。残躯已过下坡年，不灰心，更候甚。家缘撇下安然寝。饥渴求餐饮。天机秘诀暗传来，外琢磨，直要恁。
﻿抛球乐 赠岳悟道,金,马钰,词,情忘念断生光莹。自然现澄清景。琼花满树都无影。于中好，挂心镜。光明灿烂分邪正。这身体终归粪。元初面目今番净。专专候，玉童请。
﻿报师恩 俗瑞鹧鸪继重阳韵,金,马钰,词,弟兄雠解遇风仙。从此和同喜面圆。不习儒风不义手，便遵道教便擎拳。九玄决救离于地，七祖起升得上天。更对师前当发誓，化人修善结良缘。
﻿报师恩 继重阳韵,金,马钰,词,今朝跪领本师诗。秘密玄机喜得知。勘破万缘忘假相，涤除六欲起真慈。男婚女嫁休心日，意灭情忘舍俗时。恭从吾师云水去，将来决定到天池。
﻿报师恩 继重阳韵藏头,金,马钰,词,云言语已曾闻，下山侗再告君。诀传来成造化，情咄去没毫分。圭烂饮醺醺醉，卯相吞灿灿雯。义显彰真宝录，京山上个眠云。
﻿添声杨柳枝,金,马钰,词,杨柳枝词扫一篇。寄谁边。一于一郝二刘仙。诉些言。好与丘刘谭马子，共搜玄。九还七返行功全。去朝元。
﻿添声杨柳枝,金,马钰,词,猛弃荣华儿女妻。悟玄机。腾腾兀兀任无为。做憨痴。云水不游芳草径，内行持。功成行满独何之。赴瑶池。
﻿添声杨柳枝,金,马钰,词,日里金鸡叫一声。梦初惊。清风枕上有馀清。酒初醒。雾卷云收天似水，月初明。虚堂寂寂绝尘情。性初平。
﻿系裙腰,金,马钰,词,昆嵛山上丹阳子，真得得、遇风仙。今生相应前生约，访秦川。居地肺，结良缘。离清坎静水生火，婴姹睡，虎龙眠。神凝气聚灵光现，驾云轩。透祥烟。去朝元。
﻿苏幕遮,金,马钰,词,上丹田，玄空路。玉锁金关，八卦珠帘库。左有青龙，右有白虎。碧眼胡僧，便是三清土。虎伏龙，龙伏虎。战退三尸，赢得河车路。意马心猿弄拴住。运上昆崙，透入泥丸去。
﻿苏幕遮,金,马钰,词,闹角儿，梳得好。妙手奇功，悟后呈些巧。个个疏来无倚靠。各各惺惺，虮虱须教少。张打油，李骲老。见我风狂，鼓掌呵呵笑。此个机关人怎晓。返老还童，内外成颠倒。
﻿苏幕遮,金,马钰,词,中丹田，多玄妙。聚宝池中，五色霞光照。姹女婴儿尽欢笑。鍊就金丹，价值千千兆。服一粒，馨香妙。换骨抽胎，万病消除了。返老还童年又少。快乐逍遥，倚定岩溪晓。
﻿苏幕遮,金,马钰,词,遇风仙，心开悟。人我心无，无爱无憎妒。一切女男同父母。三教门人，尽是予师父。好清闲，喜歌舞。昼乞残馀，夜宿悲田所。上下中丹常密护。九转功成，蓬岛通云路。
﻿苏幕遮,金,马钰,词,马风儿，悟玄理。不得檐楹，看您成家计。参从风仙何事喜。舞袖轻摇，撼动声清美。胜骅骝，无萦系。不恋银鞍，免使人鞭捶。蓦地玎珰声韵起。自在逍遥，直上青霄里。
﻿苏幕遮,金,马钰,词,此回来，缘甚故。不谓营生，不为儿和女。不谓荣华誇五裤。思忆劬劳，特地辞坟墓。奠酒时，开地府。九祖生天，共结神仙侣。非是修行难救度。何必三牲，祭祀千千数。
﻿苏幕遮,金,马钰,词,下丹田，明仙道。有个牛儿，不吃寻常草。玉液华池滋味好。白雪黄芽，喂得牛儿饱。金龙头，银缠缴。莹洁无尘，遍地如雪罩。摆尾摇头啖声叫。过海穿江，直上蓬莱岛。
﻿苏幕遮 乡中上街求乞,金,马钰,词,舍家缘，须用斧。劈碎恩山，岂肯重修补。猛烈灰心寻出路。自在逍遥，认个清闲处。有因缘，方可悟。改变衣装，道服惟麻布。莫讶乡中求乞去。灭尽无明，直上青霄步。
﻿苏幕遮 劝长安道众,金,马钰,词,苦海中，劳四大。竞利争名，个个皆宁耐。争把元阳都损坏。前有轮回，著甚机谋解。道门中，超三界。太上巾包，悟者欣然戴。意净心清无挂碍。固养灵根，性命长长在。
﻿苏幕遮 劝李哥,金,马钰,词,羊儿皮，虎儿质。害物心机，尽夜无宁息。虽恶肯将儿子食。休逞威风，真性宜调习。亲非亲，识非识。云水清闲，内外常游历。日用三餐凭乞觅。灭尽无明，便是波罗蜜。
﻿苏幕遮 风发,金,马钰,词,害风王，扶风马。各做心风，总把家缘舍。吟咏清风明月下。风里寻风，搜得真风雅。顺风行，随风耍。处处风传，结正风无价。掌握风飙持玉斝。驰骋风流，共把风云跨。
﻿苏幕遮 在南京乞化,金,马钰,词,穿茶坊，入酒店。后巷前街，日日常游遍。只为饥寒仍未免。度日随缘，展手心无倦。愿人人，怀吉善。舍一文钱，亦是行方便。休知山侗无识见。内养灵明，自有长生验。
﻿苏幕遮 自戒,金,马钰,词,不悭贪，不谄诈。不忆家缘，不说乡中话。不著世情不著假。不做诗词，不敢言行化。志弥高，心转下。云水清闲，内养内无价。乐在其中欣放耍。姓氏人询，倦应扶风马。
﻿苏幕遮 自害风,金,马钰,词,遇王风，风传我。风发飕飕，风害家缘破。拈弄风飙团水火。风子飍飍，风韵闲吟和。顺风行，迎风坐。饮罢真风，更枕清风卧。施布仁风功行大。自许扶风，风里成因果。
﻿苏幕遮 别乡,金,马钰,词,弃荣华，披破席。养假崇真，茶饭须求觅。忘了从前亲与识。此别乡关，恣意闲游历。主人翁，须爱惜。六贼三尸，慧剑频频劈。逗引灵童常跳踯。真荣真闲，大道成无极。
﻿苏幕遮 别子,金,马钰,词,出凡笼，无系绊。落魄婪耽，日作无常观。十四儿孙都弃拚。自在逍遥，风月为吾伴。背葫芦，携铁罐。壶贮琼浆，罐内灵芝按。渴饮饥餐增寿算。天助真风，有个琅琊唤。
﻿苏幕遮 怀宁伯功惠鞋,金,马钰,词,清叟冠，伯功履。见惠山侗，别有非常意。使我顶天并立地。俯仰观瞻，无怍兼无愧。得斯因，无限喜。出户迎宾，何患殊无礼。更向就中搜奥旨。上下冲和，得赴青霄里。
﻿苏幕遮 李公实索慵轩词,金,马钰,词,不梳头，不洗面。馁在其中，吃饭心怀倦。无病闲眠身懒转。有客来寻，问著仍慵喘。不烧香，不礼念。落魄婪耽，酬了今生愿。日用不勤功怎见。紫诏来宣，大道无为显。
﻿苏幕遮 和师韵,金,马钰,词,清净门，柔弱户。忍辱家风，朴实为公据。无作无为成活路。自在逍遥，云水通行步。绝聪明，效愚鲁。兀兀腾腾，不起闲思虑。面垢头蓬身粪土。万事俱忘，堪应三清举。
﻿苏幕遮 看送孝,金,马钰,词,有微言，深可说。兔死孤悲，伤类声凄切。人见人亡宁喜悦。大限来时，莫也无分别。愿回头，搜秘诀。猛舍家缘，频把心猿歇。修炼金丹收白雪。九转功成，永永无生灭。
﻿苏幕遮 鄠县晏公惠面,金,马钰,词,晏先生，惠我面。亲做庖人，妙手□和软。细细搓来成玉线。致在锅中，水火同烹炼。觉馨香，成美膳。四个平分，各各无深浅。欲要充饥须九转。饱后云游，处处行方便。
﻿苏幕遮 赠马公,金,马钰,词,好云游，是马钰。幸遇华宗，一视如亲族。拜礼从今为骨肉。仰荷恩怜，终日闲相逐。告吾兄，听我嘱。莫虑儿孙，自有儿孙禄。愿早灰心明性烛。占取清闲，修取将来福。
﻿苏幕遮 赠张善道,金,马钰,词,耳门闻，心烦恼。日日忧愁，不觉容颜老。眼做看门招病早。口是祸门，德丧身亡了。鼻玄门，通大道。日用不勤，喘息绵绵好。传透九宫成至宝。久视长生，云步归蓬岛。
﻿苏幕遮 赠李哥缘再要出家,金,马钰,词,李先生，难舍俗。出去还来，坏了昆山玉。覆水重收弦断续。一事无成，惹得空捞漉。悔前非，明性烛。火灭烟消，心上休怀毒。欲与马风闲厮逐。直待年深，看透伊心腹。
﻿迎春乐 赠刘先生,金,马钰,词,斗杓运转初临阵。自然阳气腾腾。那堪青鸟传消信。土牛击，知时分。日行西陆金光莹。黄芽瑞草灵芝润。赏玩九还丹，开琼宴，宜齐整。
﻿迎春乐 赠汝先生,金,马钰,词,身中应候腾清秀。何须律管泥牛。芝田凭仗云耕透。更无用，扶犁手。养生布德功夫就。黄芽遍吐胜花柳。玉洞彦胎仙，自然饮，长生酒。
﻿恋绣衾,金,马钰,词,秘奥岂愁天地管。处玄机，故然贫懒。守服环墙，高而不短。马风性，无寒暖。常爇心香慵执卷。师恩报，何时愿满。功行周圆得归银汉。云步向前相赶。
﻿夜游宫,金,马钰,词,识破尘劳苦。苦乐清闲，恣情歌舞。有似孤云来又去。没牵缠，得逍遥，内自补。日夜调龙虎。时时姹婴相聚。养就神珠空里吐。放光明，现元初，相貌主。
﻿定风波 继重阳韵,金,马钰,词,做个逍遥出世人。都缘传得好根因。收聚琼花香馥郁，新新。自然不住饮甘津。便把虚无常作伴，更将清净永为邻。贪养胎仙宁著假，真真。真贞能占万年春。
﻿采桑子,金,马钰,词,吕公大悟黄粱梦，舍弃华轩。返本还源。出自钟离作大仙。山侗猛悟细磁梦，割断攀援。鍊汞烹铅。出自风仙性月圆。
﻿采桑子,金,马钰,词,我今誓死环墙内，夏绝凉泉。冬鄙红烟。认正丹炉水火缘。师恩欲报勤修养，鍊汞烹铅。行满功圆。做个蓬瀛赤脚仙。
﻿采桑子,金,马钰,词,行尸走骨贪名利，分定刚图。不念身躯。皮与骷髅作殡居。劝人割断攀援索，跳出红炉。整顿元初，有个山侗著力扶。
﻿采桑子,金,马钰,词,山侗舍俗投玄趣，结正良因。深谢师真。便做逍遥自在人。我今誓不东归去，死在西秦。骸骨虽尘。不与儿孙葬海滨。
﻿采桑子,金,马钰,词,内容未显名先显，事可伤悲。坏道根基。失了元初更怨谁。寻思懵懂胜伶俐，做个憨痴。无作无为。缀甚闲词写甚诗。
﻿采桑子 出家人道,金,马钰,词,扶风全道名通一，道号无忧。见画骷髅。猛烈收心事事休。四旬有六霜侵鬓，拂袖云游。休要刚留。譬似无常限到头。
﻿金莲出玉花,金,马钰,词,赠予鞋履。我赐贤家玄妙理。休别猜疑。早离尘缘得所宜。论其元首。清净精光牢固守。性不沉流。决继海蟾的祖刘。
﻿金莲出玉花,金,马钰,词,刘公听劝。学佛修仙凭识见。割弃心尘。不在焚烧舍拚身。些儿修鍊。锻鍊神丹须九转。功行圆周。相继海蟾的祖刘。
﻿金莲出玉花,金,马钰,词,直饶呼使。怎比清清修不二。会炼三丹。远胜为人得好官。牢擒意马。紧锁心猿宁著假。灵物圆周。得看壶中万万洲。
﻿金莲出玉花 于疃于吉先索,金,马钰,词,于公听劝。世事无涯难历偏。好认玄微。稍稍知空达妙机。家缘撇掉。云水遨游修大道。异日功成。跨鹤携云赴玉京。
﻿金莲出玉花 劝刘法司放鹦鹉,金,马钰,词,绿毛红觜。因为能言还自累。奉劝修何。语得分明愈著魔。不如省觉。缄口藏机怀卓荦。人总嫌伊。得出凡笼自在飞。
﻿金莲出玉花 本名减字木兰花赠大毕先生,金,马钰,词,毕公好志。官障私魔心不二。决烈修持。能可移山志不移。尘缘一削。世上荣华无染著。可称仙徒。堪许完全大药炉。
﻿金莲出玉花 姜公惠蒲扇,金,马钰,词,蒲编线定。救苦成功生异景。热恼无忧。招引风来夏变秋。休言是草。虽则物轻人意好。感谢姜侯。惠我清凉免上楼。
﻿金莲出玉花 莱州仓使庐武义,金,马钰,词,庐公仓使。意在留心风马二。未解修丹。送我劳劳到武官。速回车马。欲要全真先弃假。功行须周。定是将来看十洲。
﻿金莲出玉花 寄任节级,金,马钰,词,任公节级。肯救危难常济急。此去淳于。报得专专献钵盂。山东马钰。词寄贤家收养玉。玉里生金。无口能言话古今。
﻿金莲出玉花 寄张知观,金,马钰,词,张公知观。性命堪搜常作观。勘破嚣尘。灰了凡心出世尘。内修内鍊。真汞真铅常锻鍊。要见金莲。须是深深种玉莲。
﻿金莲出玉花 清真子姚公索,金,马钰,词,命中养性。水里生金真本柄。虎绕龙蟠。走玉飞金结作团。刀圭恣饮。产个胎仙端更正。别是生涯。出入腾空步翠霞。
﻿金莲出玉花 赠范明叔棕扇,金,马钰,词,棕丝为扇。堪与闲人常作善。惊諕蚊蝇。款款轻摇免杀生。添成幽雅。相助逍遥尘不惹。拂尽攀缘。意净心清性月圆。
﻿金莲出玉花 赠清净庵主刘公,金,马钰,词,彭城庵主。喜舍花园庵舍做。设此良缘。种下将来福禄田。全家修善。正是修行真地面。更好清心。神气冲和上宝岑。
﻿金鼎一溪云 次重阳韵,金,马钰,词,净里传章句，清中悟句章。通玄达妙得嘉祥。自是绝炎凉。玉户三封清浅。金鼎一溪云篆。蓬瀛方丈是家乡。卧月醉云堂。
﻿青玉案 赠染何先生,金,马钰,词,无涯火院常笼罩。似醉梦，难分晓。卖弄惺惺非耍俏。争财竞气，恋妻男，算到底，终须掉。譬似无常坑窖了。便急急，搜玄妙。固养灵根真火燎。澄澄湛湛，证元初，大药就，天书诏。
﻿临江仙,金,马钰,词,乞觅残馀真活计，无羞无耻无荣。舍身岂是喂饥鹰。亦非为虎食，不著假身形。万种尘劳齐放下，自然神气灵灵。心猿意马两停停。无缘沉苦海，有分看蓬瀛。
﻿临江仙 长安新出家者,金,马钰,词,此个陇西明大道，看来俗累难拘。报予天水慕清虚。彭城归正觉，割爱后来闾。更有段公明慧性，悟来巧变痴愚。山侗闻得证无馀。忻然如大醉，认得本来如。
﻿临江仙 和无名先生韵,金,马钰,词,玉往来神气住，翁稳跨青骝。风谭氏与刘丘。心归正觉，个本环洲。火相生铅汞结，人已达清幽。侗不日上云头。风牢把捉，下好吞钩。
﻿临江仙 和赵殿试,金,马钰,词,访庚辛成造化，常清净童颜。哉表里得翛然。生真水纼，去复牵还。子投贤贤不面，庵辱教来干。分修鍊在三关。人真宿契，悟放心闲。
﻿临江仙 继重阳韵,金,马钰,词,大悟立身蓑笠好，遇投相应回头。训予全道号无忧。慧眸观玉洞，云步上琼楼。赤雁头钻清宴地，白鸥足捧浮沤。两般混合最休休。要除三界苦，堪把一灵修。
﻿临江仙 继重阳韵,金,马钰,词,八识通知心已定，遍观物物皆阴。不如留意则追寻。水中闲养火，玉内要生金。直待阳纯丹不漏，恁时可称知音。超然云步上瑶岑。不劳极目望，自见好光临。
﻿养家苦,金,马钰,词,养家苦，赡他人。衣丰食足尚嫌贫。运机心，丧了真。修行好，作闲人。自然忧道不忧贫。炼顽心，养至真。
﻿养家苦,金,马钰,词,养家苦，没程头。一朝身死作阴囚。见阎王，不自由。修行好，有程头。三千功满不为囚。做神仙，得自由。
﻿养家苦,金,马钰,词,修行易，断情难。始初分解最艰难。譬无常，破尽难。心开悟，没疑难。觉从前事养家难。学神仙，有甚难。
﻿养家苦,金,马钰,词,思微妙，想尘缘。两般搜索要精研。但知空，向道坚。心清净，意通玄。自然知道没言传。达无为，作大仙。
﻿养家苦,金,马钰,词,养家苦，为妻男。是非荣辱饱经谙。限临头，事怎甘。修行好，子端南。神丹灿烂弃行庵。宴瑶池，德饱酣。
﻿养家苦,金,马钰,词,养家苦，似蜂虔。采花成蜜为谁甜。肯堤防，蛛网粘。修行好，做风虔。舌生津液玉浆甜。溉黄芽，无惹粘。
﻿养家苦,金,马钰,词,养家苦，没休期。危危险险似围棋。被人祈，无祷祈。修行好，最稀奇。姹婴争把虎龙骑。献胎仙，凤与麒。
﻿养家苦,金,马钰,词,养家苦，特贪饕。家丰又待望官高。遇危难，无计逃。修行好，不贪饕。埋光隐迹恐名高。处无为，生死逃。
﻿养家苦,金,马钰,词,养家苦，恋尘缘。铺谋活计望千年。奈凡躯，不久坚。修行好，结良缘。功成行满不排年。做神仙，因志坚。
﻿养家苦,金,马钰,词,养家苦，喜相违。常常思想死生危。怕从前，火院围。修行好，处无为。神珠光彩透帘帏。现灵童，相貌威。
﻿养家苦,金,马钰,词,养家苦，镇常忙。忙来忙去到无常。作阴囚，住鬼房。修行好，不曾忙。闲闲闲里守真常。得修完，玉洞房。
﻿养家苦 赠宁伯功,金,马钰,词,养家苦，火坑深。万尘埋没不能禁。遇风仙，物外寻。修行好，炼阳阴。净清能见水中金。现光辉，罩宝岑。
﻿南柯子,金,马钰,词,王与马相见，心交应宿缘。太原梁苑已升天。记得当初，留语再相传。守服须三载，持心更五年。诱人归善行功全。此个扶风，重礼害风仙。
﻿南柯子,金,马钰,词,无使名过实，常教实若虚。藏机隐密恰如愚。闲问心王，何处用功夫。性做长生宝，身为大药炉。炼丹须要饮醍醐。醉卧琼楼。调弄夜明珠。
﻿南柯子,金,马钰,词,不羡人先悟，惟愁我未愚。蓬头垢面嘴卢都。身做行庵，到处得安居。不著人情绊，常教我相除。逍遥自在个尘无。物外山侗，不解会功夫。
﻿南柯子,金,马钰,词,梦里游郊野，骷髅告我来。哀声声切切声哀。自恨从前，酒色气兼财。四害于身苦，人心竟不灰。致令万劫落轮回。悔不当初，学道做仙材。
﻿南柯子,金,马钰,词,但愿三丹结，何愁两鬓皤。蓬头垢面啰哩啰。十二时中，谨谨养冲和。不羡相如志，无心继伏波。马风题柱意如何。不做神仙，不过灞陵河。
﻿南柯子,金,马钰,词,悟彻梨和枣，宁贪酒与茶。我今云水作生涯。奉劝依予，早早早离家。我得醉醒趣，君当生死趖。同予物外炼丹砂。九转功成，步步步烟霞。
﻿南柯子,金,马钰,词,昨日因何喜，今朝为甚悲。喜他向道慕希夷。悲则因他，华丽不相宜。既欲搜玄妙，须当做乞儿。蓬头垢面嘴累垂。意静心清，便是上天梯。
﻿南柯子 七夕吟,金,马钰,词,天上初流火，人间乍变秋。鹊桥银汉瑞云浮。织女今宵，何处唤牵牛。闺女离闺阁，无愁自起愁。焚香乞巧拜无休。恁肯灰心，守拙列仙俦。
﻿南柯子 十二首赠陈三翁,金,马钰,词,在俗非为俗，居尘不染尘。如莲不著水之因。万卉千花，一叶不沾身。营养心中性，修完身内神。各人了了继何人。庞老全家，拔宅许真君。
﻿南柯子 自诫,金,马钰,词,儿女心头尽，田园意上除。金银财宝与妻孥。物物般般，屏弃恰如无。却著人情事，堪嗟性蠢愚。不如一拨守清虚。无作无为，便是好功夫。
﻿南柯子 赠马怀玉,金,马钰,词,意动心须动，心除意亦除。无无寂寂寂还无。神气和同，子母得安居。莫觅曹溪路，何须问尾闾。真清真静养真如。真乐真闲，真个好功夫。
﻿南柯子 赠众道友,金,马钰,词,心地频频扫，尘情细细除。莫教坑堑陷毗卢。常静常清，方可论元初。性烛频挑剔，曹溪任吸呼。勿令喘息气声粗。昼夜绵绵，端的好功夫。
﻿柳梢青 藏头,金,马钰,词,轮不催生灭。焰里莲开五叶。得金花，成芝草，分无阙。生马钰愚人，然悟家缘痛切。劈恩山，明千古，谈心月。
﻿洞中天 本名鹧鸪天寄呈马运甫,金,马钰,词,休赌休饮休保人。减些烟焰少婪尘。能搜己过为长便，不见他非获好因。惊宠辱，乐清贫。修心养性惜精神。常凭如此成功行，明月清风作友真。
﻿柳梢青 其一 和古词韵二首,金,马钰,词,悟个不生不灭。更不肯、拈花摘叶。忻则高歌，醉眠芳草。攀游仙阙。有时普劝人人，莫讶我、丁宁切切。走骨行尸，贪财竞色，枉销年月。
﻿洞中天 全真庵丹井,金,马钰,词,穿凿须当二九深。甘泉自有应清吟。更祈治病名丹井，相称山侗普济心。人听劝，作知音。重阳妙趣好追寻。紫芝气焰生形象，碧眼真如上宝岑。
﻿洞中天 赠员先生,金,马钰,词,蓦想浮华痛我心。暂时荣显落沉沦。争如物外逍遥客，岂似寰中自在人。忘俗虑，乐清贫。住行坐卧啰哩凌。炼烹玉鼎长生药，保养金炉不死真。
﻿洞中天 赠昭然子,金,马钰,词,劝公休要恋迷津。华阳巾换皂罗巾。不为汨没尘中客，得做逍遥物外人。修道德，固精神。虎龙蟠绕啸吟频。汞铅自是成丹药，跨鹤腾云礼至真。
﻿炼丹砂,金,马钰,词,行道要心坚。密护丹田。调和真息永绵绵。十二时中常若见。休要尘牵。诀要避喧哗，静处安然。须通语、默默言传。神秀丹成行满。得去朝元。
﻿炼丹砂,金,马钰,词,天水劫云庵。远胜精蓝。云朋霞友日常参。恰似栽松招引鹤，岂是贪婪。若肯悟清谈。管有香甘。田园分付与儿男。欲住蓬瀛先改作，落魄婪耽。
﻿炼丹砂 赠清静散人孙不二,金,马钰,词,奉报富春姑。休要随余。而今非妇亦非夫。各自修完真面目，脱免三涂。鍊气莫教粗。上下宽舒。绵绵似有却如无。个里灵童调引动，得赴仙都。
﻿神光灿 继重阳韵,金,马钰,词,风仙锁户，马钰辞巢，寂然澹乎自持。了干根源，岂肯攀恋妻儿。识破气财酒色，凭清净、固养灵芝。当下手，暗修完功行，不许人知。隐密藏机蓄响，便须常做个玉褐怀披。泼杀无明火烛，自是心慈。忍辱得何味况，善芽生、仙佛常随。通玄妙，这真功，却是无为。
﻿神清秀 寄看庞总管园赵公,金,马钰,词,些儿微妙非常好。猛焰里、自然芝草。玉虎与金龙，密护三田宝。丹成九转青童报。便授取、紫微宣诰。体挂六铢衣，跨鹤归蓬岛。
﻿贺圣朝,金,马钰,词,衣装纸袄并麻布。固亘初元素。风前月下抚心琴，并无些尘虑。□□云朋霞友常相聚。看飞乌走兔。玉中养就紫金丹，这些儿谁悟。
﻿贺圣朝 二首赠王司公,金,马钰,词,祥烟瑞气常敷布。便觉心归素。世人为处我无为，更无思无虑。绛房姹女婴儿聚。慧目看乌兔。斡旋离坎两交宫，这些儿谁悟。
﻿恣逍遥 继重阳韵,金,马钰,词,二气绵绵，调来细细。向琼壶里头封闭。子午宫前，玉金周济。这玄妙分明，免教商谜。天上灵苗，海中根蒂。霞光布灿无涯际。忽见真容，如同玉腻。通元始修行，在乎子细。
﻿悟南柯 继重阳韵,金,马钰,词,立遇心通彻，清香味得餐。水中红焰结成团。雪里琼花，烂漫不凋残。性烛明金阙，神丹晃玉盘。齐修六度与三坛。出自吾师，内景自然看。
﻿悟黄粱 本名燕归梁,金,马钰,词,词名本是燕归梁。无理趣，忒寻常。马风思忆祖纯阳。故更易，悟黄粱。百年一梦暂时光。如省悟，弃家乡。常清常净处真常。累功行，赴蓬庄。
﻿悟黄粱 终南居环堵,金,马钰,词,董宣强项岂寻常。如燕颔，即非殃。掀髯虚长不名疮。无破处，又何妨。道家贫后计多方。无腋袋，用皮囊。支颐悬挂度炎凉。里面有，万般香。
﻿悟黄粱 赠兴平杨先生,金,马钰,词,密密相传理最深。向水里，自生金。个人无口解哦吟。能云步，曳云襟。寻思今古修仙道，今如古，古如今。古今难得遇知音。知音者，似予心。
﻿捣练子,金,马钰,词,好性子，好性怀。不须香火不须斋。戴云包，免了灾。内修个，不凡胎。忘机绝虑屏尘埃。产灵童，有大才。
﻿捣练子,金,马钰,词,灵寿杖，献夫人。拨开世网易开尘。助行步，出爱津。打有著，拄为亲。敲昏琢暗求清神。挑明月，显至真。
﻿捣练子 劝众师兄访道,金,马钰,词,马风子，未通玄。性昏识昧不翛然。倚仗予，枉了贤。听予劝，莫推延。速当离我便参禅。就有道，而正焉。
﻿捣练子 华州王待诏乞词,金,马钰,词,王待诏，善传神。日常心意在他人。便都忘，自己身。如省觉，出迷津。逍遥坦荡啰哩凌。乐清闲，得悟真。
﻿捣练子 离尘,金,马钰,词,离尘网，出凡笼。髼头垢面类愚蒙。眼如盲，耳如聋。金为箭，玉为弓。木人射透水晶宫。赴蓬瀛，玉路通。
﻿捣练子 密州李节副求拄杖,金,马钰,词,灵寿杖，寄何人。陇西节副拨红尘。剔开道，离苦津。常携执，求为亲。擒猿捉马气和神。挑圆相，现本真。
﻿捣练子 赠三水贾仙,金,马钰,词,炎炎火，滚滚汤。中间一点忒清凉。更玲珑，分外香。生祥瑞，吐祥光。瑞祥光彩结红霜。产胎仙，现玉皇。
﻿捣练子 赠中条山无为子,金,马钰,词,志为剑，慧为刀。石娥劈玉见金鳌。戏青莲，跃碧涛。刀圭饮，胜香醪。六三公子著绯袍。系云腰。万万遭。
﻿捣练子 赠云中子苏铉,金,马钰,词,云中子，是苏公，听予休要头髼松。顶华阳，巾九峰。当行化，代山侗。云游西北访崆峒。阐善缘，立教风。
﻿捣练子 赠五会道众,金,马钰,词,心平等，寿延长。修完七宝聚三光。悟全真，万事忘。玉花绽，金莲芳。馨香滋味满斋肠。行功成，现玉皇。
﻿捣练子 赠文登马彦高,金,马钰,词,长寿酒，安乐杯。能医百病正当时。助清吟，乐道归。将进酒，凤衔杯。香山会上惜芳时。醉仙吟，月下归。
﻿捣练子 赠宁海州于清一,金,马钰,词,玄中妙，没言传。劝君休纵马猿颠。爇心香，达圣贤。圣贤喜，赐良缘。暗中细细剔根源。性灵灵，得做仙。
﻿捣练子 赠华亭完颜知县,金,马钰,词,知县女，个真真。年将二六乐天真。敢求乞，任求真。天赋性，慕修真。将来功满内全真。跨祥云，礼上真。
﻿捣练子 赠张无尘先生,金,马钰,词,擒云马，纵云骖。行歌蹈舞放婪耽。任傍人，笑我憨。明六六，悟三三。三三六六味香甘。广收拾，不属贪。
﻿捣练子 赠李舍人,金,马钰,词,张都料，最奔波。盖因手作忒偻儸，惹偻儸，没奈何。听予劝，离巢窝。闲闲闲里炼冲和。得真修，止大罗。
﻿捣练子 赠京兆蓝党谢敬人,金,马钰,词,休执著，莫贪求。心头休要起闲愁。住行处，常自由。能如此，应真修。擒猿捉马炼霜球。行功成，赴十洲。
﻿捣练子 赠终南三道友,金,马钰,词,张谦天，慕子迁。李公实等恋家缘。怎生得，通妙玄。离俗海，水云边。会仙庄上种金莲。行功成，性月圆。
﻿捣练子 赠清净散人,金,马钰,词,休执拗，莫痴顽。休迷假相莫悭贪。休起愁，莫害惭。听予劝，访长安。逍遥坦荡得真欢。守清净，结大丹。
﻿捣练子 赠醴泉三毕先生,金,马钰,词,外休著，外休搜。外边并没好因由。外无真，外事休。内堪补，内填修。内中清净水云游。内光明，内貌周。
﻿桃源忆故人,金,马钰,词,马风得遇修仙举。不羡人间富贵。筑个环墙居住。且避风霜雨。灵光昼夜常修补。异日功成归去。得住蓬莱洞府。侍奉吾师父。
﻿桃源忆故人,金,马钰,词,道家攀送呈玄趣。膝上自然琴抚。声透九霄妙处。引下青鸾舞。流霞满酌休辞诉。九节灵枝携去。相助亘初行步。直上蓬莱路。
﻿桃源忆故人,金,马钰,词,昆嵛山迎蓬莱廓。连接蓬莱云脚。异景蓬莱辉霍。霞变蓬莱鹤。金风吹转蓬莱阁。自有蓬莱丹药。仙子蓬莱真乐。不负蓬莱约。
﻿桃源忆故人,金,马钰,词,在生已是为来错。死后形骸丑恶。合避三光寥廓。埋了休拾掇。子孙办孝如媒妁。迁葬分明嬉谑。并骨共同棺椁。显露贪欢乐。
﻿桃源忆故人,金,马钰,词,鸳鸯未老头先白。有甚因缘难测。说破自然会得。盖为贪迷色。人还省悟溪山蓦。物外专修道德。清净神仙法则。得住蓬莱宅。
﻿桃源忆故人,金,马钰,词,悟来顿觉从前错。怎敢起心生恶。斡运蓬莱银廓。个内如抬掇。无中婴姹凭媒妁。须用黄婆为谑。和会出离琼椁。天上长安乐。
﻿桃源忆故人 五台月长老来点茶,金,马钰,词,五台月老通三要。便把三彭除剿。运用三车皎皎。般载三乘妙。龙华三会心明晓。顿觉三光并照。个内三坛设醮。自己三清了。
﻿桃源忆故人 劝长安三坛李法师,金,马钰,词,李公知观听予劝。只恁未为长便。悟取水云清浅。玄妙心通显。木人手段非凡箭。便把三乘救援。射透个中宫殿。得见如来面。
﻿桃源忆故人 自悟,金,马钰,词,父兄未老先亡过。已后不须发课。决定轮排到我。生死如何躲。悟来便做飍飍么。一任人猜心破。认正个中些个。有分携云朵。
﻿桃源忆故人 思辽阳高巨才,金,马钰,词,桃源忆故人归去。别后常怀无绪。未审官游何处。忘了当初遇。我今物外修行做。但愿他家开悟。猛弃荣华贵富。共结云霞侣。
﻿桃源忆故人 赴黄箓醮赠道众,金,马钰,词,寻神救苦酬予愿。海角天涯心遍。暗诱人离火院。物外真修鍊。寻思地狱心寒颤。救拔亡灵经念。枷锁自然脱免。总赴蓬莱宴。
﻿桃源忆故人 重阳师父相引登蓬莱阁,金,马钰,词,风仙同我蓬莱宴。赏玩蓬莱清浅。海市蓬莱出现。虎啸蓬莱苑。龙吟蟠绕蓬莱殿。鹤驭蓬莱凤辇。丹显蓬莱九转。堪应蓬莱选。
﻿桃源忆故人 桃源遁客问道,金,马钰,词,桃源遁客专来到。问我些儿玄妙。说破坎离颠倒。水火同炉灶。虎龙蟠绕成丹宝。五色祥云开导。引出胎仙不耄。得住蓬莱岛。
﻿桃源忆故人 寄主薄王彦文,金,马钰,词,前程合有修仙契。分外难求名利。所措莫能如意。激出修行志。算来生死无人替。肯把自身家累。要占十洲仙位。清净功夫累。
﻿桃源忆故人 寄张知观联珠,金,马钰,词,岐阳镇上丹霞观。主张公手段。丹田照管。顾常明灿。然内景真堪看。透性无紊乱。道祝贤遐算。算得神仙伴。
﻿桃源忆故人 寄赵公绰殿试,金,马钰,词,今朝传出些修鍊。外把万缘锻鍊。鍊过更宜重鍊。识破何劳鍊。才方向里闲烹鍊。六贼三尸频鍊。镜灭心忘丹鍊。得得成真鍊。
﻿桃源忆故人 寄谭刘郝三师友,金,马钰,词,谭凤刘郝云霞友。自在逍遥闲走。兴尽好归陕右。共话无中有。常清常净常无漏。便觉虎龙交媾。个内不神神秀。得饮长生酒。
﻿桃源忆故人 得遇,金,马钰,词,马风曩日肥家子。缘甚黜妻屏子。便做飘蓬贫子。因遇重阳子。从斯道号丹阳子。尘事并无些子。悟彻男儿产子。决定成仙子。
﻿桃源忆故人 赠孔庵主昆仲,金,马钰,词,孔翁四个亲兄弟。小者二人倾逝。已后不须卜筮。想著先垂泪。死生生死如何避。早把家缘猛弃。物外行功积累。得得成仙位。
﻿桃源忆故人 赠古刘二先生,金,马钰,词,前程合有修仙分。竞利争名吃顿。遏意逆情愁闷。逼得回头紧。算来贪甚浮华境。不若完全性命。直认无为清净。管取成仙准。
﻿桃源忆故人 赠华亭仙大师攒三字,金,马钰,词,仙老真禅老。万缘拂扫。下心最妙。俄然了。神气精三宝。闲烹炉灶。丹成惊早。真如好。
﻿桃源忆故人 赠老姚先生,金,马钰,词,修行先把家缘舍。莫顺人情谈话。慎勿攀高忽下。休著纤毫假。心猿意马无令耍。真净真清幽雅。神气和调惺洒。功满丹无价。
﻿桃源忆故人 赠李四官,金,马钰,词,闲思今古回头底。是非功成名遂。往往事无如意。猛悟寻归计。超然拂袖无家累。物外行功积累。博得圣贤欢喜。蓬岛安排你。
﻿桃源忆故人 赠郑先生,金,马钰,词,有心入道当回首。□况流年六九。性命宜乎早救。莫待身枯朽。无为清净功夫守。自是神丹无漏。天地可同长久。永作云霞友。
﻿桃源忆故人 赠亭川众道友,金,马钰,词,尘中个个贪名利。要赛石崇富贵。争奈前程不讳。莫也难逃避。悟来诈做飍飍地。便是脱家奇计。炼气全神圆备。得赴蓬莱位。
﻿桃源忆故人 赠董先生,金,马钰,词,泉西里云朋董。访扶风钰洞。话真铅真汞。火如何弄。分清净功能总。蚁穿珠九孔。午倒颠成珙。性真堪宠。
﻿桃源忆故人 赠董先生藏头联珠,金,马钰,词,予属付须当认。取本源清净。意清心除境。灭心忘尽。形八戒持来正。洽灵灵心印。结光辉禅定。是神仙准。
﻿桃源忆故人 赠蔡先生翁母攒三字,金,马钰,词,夫妇听裁断。好生舍拚。男儿休管。俄然断。恩爱无萦绊。渐令火锻。明明光灿。山侗唤。
﻿浣溪沙,金,马钰,词,一片无为霜雪心。自然尘事不能侵。长舒云袖舞双林。九转丹砂生紫雾，一溪白玉养黄金。山侗唯恨少知音。
﻿浣溪沙,金,马钰,词,今日常行恻隐心。幽微玄妙要人侵。双垂云袖舞琼林。水里搜寻木上火，火中营养水中金。云朋霞友作知音。
﻿浣溪沙,金,马钰,词,物外修持物外圆。搜玄搜妙认根源。牢擒意马与心猿。先把虎龙收在鼎，自然铅汞得归元。神凝气结性团圆。
﻿浣溪沙,金,马钰,词,朴住虚无撮住空。岂分南北与西东。丹砂只在笑谈中。性命不由天地管，一声珍重别山侗。羽轮飙驾赴蓬宫。
﻿浣溪沙 劝道众,金,马钰,词,七十光阴似箭忙。夜消其半可悲伤。那堪日日顿无常。更想上床鞋履别，寻思恋个甚郎娘。不如物外做风狂。
﻿浣溪沙 化卧单,金,马钰,词,三髻山侗化卧单。诸公休要做艰难。三条乾布有馀宽。每幅度量须六尺，通为二九体长安。不愁炎暑与严寒。
﻿浣溪沙 立法梯,金,马钰,词,立个上天真法梯。无形无影亦无基。一条捷径入无为。自在逍遥真活计，常清常净乐希夷。自然天地悉皆归。
﻿浣溪沙 因观无为庵记忆胡子金,金,马钰,词,霞友中条胡子金。金波玉滟涤胸襟。襟襟云水到如今。今看无为庵妙记，记中字字灿予衿。衿拖光彩怎生禁。
﻿浣溪沙 自咏,金,马钰,词,破戒山侗说一场。吃人耻辱不惭惶。迩来酷好饮琼浆。玄玉玄金盈宝鼎，真男真女满丹房。贪心更待住蓬庄。
﻿浣溪沙 自咏,金,马钰,词,昔日施为狡猾心。闻人活路向前侵。暗生荆棘闹如林。不顾伤神并损气，欲求积玉更堆金。行尸走骨作知音。
﻿浣溪沙 过渼陂道友索词,金,马钰,词,若非云游到渼陂。争知此处隐瑶池。人人怪我不留题。壁上珠玑碑上玉，交光灿烂有馀辉。何须马钰再吟诗。
﻿浣溪沙 述怀,金,马钰,词,外乐何曾内动心。个中无口会哦吟。声声清雅透琼林。善听要听听不得，如聋似瞽可追寻。恁时仙佛作知音。
﻿浣溪沙 复用前韵,金,马钰,词,养就三丹未得闲。化人入道认清闲。真欢真乐应真闲。更把三丹通一鍊，行功圆满显神丹。胎仙捧出紫金丹。
﻿浣溪沙 思胡子金,金,马钰,词,好个中条胡讲师。通儒明道达禅机。自然悟解这些儿。石女醉归金虎窟，铁牛耕入火龙池。胎仙采得紫灵芝。
﻿浣溪沙 思郝仙,金,马钰,词,决裂修持是郝仙。孤云野鹤最翛然。我虽环堵望齐肩。日日鍊心烹药鼎，时时运火补丹田。功成同上大罗天。
﻿浣溪沙 起慈悲,金,马钰,词,马钰常凭佛作为。无为心内起慈悲。寻声救苦做行持。一切女男如父母，见他生死十分危。须当立个上天梯。
﻿浣溪沙 寄呈道众,金,马钰,词,澹泊修行不肯行。常忧冻馁逞多能。岂知饱暖欲性生。且恁寂寥潇洒过，休迷尘事与华荣。常清常静大丹成。
﻿浣溪沙 寄南京道友,金,马钰,词,自愧无缘去大梁。亦无心意学贤良。夷门道友我思量。予在环墙调水火，诸公何日绝炎凉。山侗叮嘱悟黄粱。
﻿浣溪沙 寄赵居士,金,马钰,词,净净清清净净清。澄澄湛湛湛澄澄。冥冥杳杳杳冥冥。永永坚坚坚永永，明明朗朗朗明明。灵灵显显显灵灵。
﻿浣溪沙 赠于瓦罐,金,马钰,词,瓦罐先生俗姓于。三千里路乞残馀。逍遥坦荡称吾徒。常认此般真活计，自然不受世情拘。修完性月照冰壶。
﻿浣溪沙 赠于先生,金,马钰,词,性烛光辉见玉壶。心香馥郁袅金炉。刀圭烂饮醉真如。花萼楼前横走马，华阴县里倒骑驴。五灵年少捧神珠。
﻿浣溪沙 赠马姑姑,金,马钰,词,玉女瑶仙佩玉瓢。芰荷香里弄风飙。西江月内采芝苗。九转功成长寿乐，三田宝结恣逍遥。迎仙客去上清霄。
﻿浣溪沙 赠王公,金,马钰,词,玄上玄玄且莫寻。日常除划我人心。清闲欢乐作知音。莫向灵台留一物，自然结正水中金。恁时云步上瑶岑。
﻿浣溪沙 赠王刘二先生,金,马钰,词,莫把修行作等闲。身闲不似放心闲。运行日月莫教闲。保养下丹无漏泄，方迁绛阙鍊中丹。上灵宫满得三丹。
﻿浣溪沙 赠宁海于瓦罐,金,马钰,词,水狗喷烟罩玉轩。火牛入海种芝田。白莲花朵间青莲。碧眼胡僧眉拂地，霜毛兔子角冲天。如来圆相本来圆。
﻿浣溪沙 赠甘张二先生,金,马钰,词,清净无为锁密机。金波玉滟结刀圭。奇哉妙矣至幽微。捉住杳冥昏默处，能餐能饮更能携。无中养就化生儿。
﻿浣溪沙 赠刘处玄,金,马钰,词,无作无为道庶几。不须把钓坐渔矶。常清常净好根基。玉液通传心绝虑，金光溉济性忘机。处玄通妙合三机。
﻿浣溪沙 赠华亭李济川,金,马钰,词,十一吾侪一个来。十人缘绊未心灰。莫教失脚落轮回。早早投玄离苦海，闲闲鍊气养灵胎。功成同去赴蓬莱。
﻿浣溪沙 赠朱先生,金,马钰,词,一饱馨香野菜羹。临溪对竹自吟赓。不妨斡运甲和庚。何是道人真活计，日当卓午打三更。连云和月一齐耕。
﻿浣溪沙 赠张山老,金,马钰,词,休羡罗帏与绛绡。红炉跳出碧尘销。玄中玄妙有缘消。颠倒阴阳真了了，不分白昼与清宵。一轮性月上丹霄。
﻿浣溪沙 赠张仙,金,马钰,词,决烈修持大丈夫。专心致志免三涂。冰清玉洁个尘无。空里人头欢笑落，壶中斗柄斡旋舒。丹成九转驾云舆。
﻿浣溪沙 赠药赵仙,金,马钰,词,一志投玄绝利名。二无尘事气神清。三光攒聚永安宁。四序不分真造化，五般霞彩结成形。六铢衣挂鹤来迎。
﻿浣溪沙 赠赵公,金,马钰,词,万种全般教得人。怎生教你绝心尘。悟来方可得良因。怕死自然恩爱断，忘机决定气神淳。无为清净合天真。
﻿浣溪沙 赠郝先生,金,马钰,词,大悟浮生不恋家。大乘体调不奢华。大通玄妙不矜夸。大德建修真活计，大丹烹炼好生涯。大丹成就步烟霞。
﻿浣溪沙 赠堂下道人,金,马钰,词,舍了家缘更舍身。即非喂虎济饥鹰。幻躯识破自忘形。无耻无羞无染著，逍遥坦荡气神清。心中真佛现光明。
﻿浣溪沙 赠堂下道人,金,马钰,词,闲是闲非不可听。那堪日日自谈论。暗伤功行损氤氲。舌是祸根牢锁闭，寻常省启祸之门。自然性命得长存。
﻿浣溪沙 赠堂下道人,金,马钰,词,意恶心顽烟火生。口张舌举是非生。伤人害己过潜生。辩者自然为不善，善人不辩善芽生。无争上士得长生。
﻿浣溪沙 赠清风散人明月散人,金,马钰,词,鍊到无心正用功。玉堂深处弄清风。倒颠颠倒结殷红。万派寒泉枯药鼎，一轮明月出圭峰。本来面目赴仙宫。
﻿浣溪沙 赠阎先生,金,马钰,词,舍了荣华物外居。的端妙处用功夫。坎离宫内弄清虚。猛虎口中调玉齿，骊龙颔下夺神珠。这般手段称吾徒。
﻿浣溪沙 赠解刘仙,金,马钰,词,奉劝须看清静经。脱仙模子好搜寻。湛然常寂理幽深。常处真常常应物，自然无欲亦无心。运行日月作知音。
﻿莫思乡 继重阳韵,金,马钰,词,意马下功收。不放心猿暂出头。一点灵明归太素，何求。通六幽微罢运筹。芋栗更闲搜。知味闻香识破□。须向空中寻响亮，无休。真乐真欢散尽愁。
﻿调笑令,金,马钰,词,山峭。彩霞照。一颗神珠常吐耀。无穷瑞气长笼罩。更有祥烟袅袅。三清专遣青童诏。报道无为功要。
﻿调笑令 和师韵赠张马二公,金,马钰,词,调笑。论微妙。月内银蟾端千跳。中宵日里金鸡叫。坎虎离龙围绕。忽然撞著姹婴召。共守丹炉了了。
﻿减字木兰花,金,马钰,词,谭仙通正。悟彻长真修玉性。马钰山侗。豁豁洋洋似害风。刘仙通妙。把握长生真了了。通密丘仙。修养长春不夜天。
﻿减字木兰花,金,马钰,词,诗词作孽。妨我清闲仙举业。猛悟心惊。如向深渊履薄冰。便疏笔砚。却与气神相眷恋。懒里寻慵。无作无为是马风。
﻿减字木兰花,金,马钰,词,山侗马钰。学道宜乎除爱欲。却殢诗词。怎得功成现紫微。如何猛悟。减字木兰花里诉。百拜诗魔。休似从前返倒何。
﻿减字木兰花,金,马钰,词,丘刘谭马。幸遇风仙亲教化。一别山东。云水秦川兴不穷。清贫快乐。自在逍遥无做作。清净门庭。阐出家风合圣经。
﻿减字木兰花,金,马钰,词,丘仙通密。隐迹磻溪人不识。通妙刘仙。永住终南屏万缘。谭仙通正。志在清贫修大定。三髻山侗。愿处环墙也放慵。
﻿减字木兰花,金,马钰,词,处端通正。道号长真真上认。自在逍遥。摵碎岩前汲水瓢。处玄通妙。道号长生真了了。慎勿先归。且伴长春丘处机。
﻿减字木兰花 过静远镇,金,马钰,词,兵辱我。戟丛中谁解祸。辩如锋。木和同是夏公。今清脱。兔日乌同作活。底然香。谢恩人鱼鼓张。
﻿减字木兰花 别南京拆字,金,马钰,词,今拜别。住逍遥金玉宅。处门开。里人人不复来。金成宝。脉婴儿擎玛瑙。与山侗。去蓬瀛礼吕公。
﻿减字木兰花 赠徐玄之,金,马钰,词,神翁苗裔。骨格非凡人怎比。猛舍家缘。物外搜寻玄上玄。天长地久。走玉飞金常在手。营养黄芽。道号从今称碧霞。
﻿减字木兰花 赠烟霞散人,金,马钰,词,谪仙猛悟。富贵荣华都不顾。改变衣装。道服云包傲带长。擒猿捉马。不骋容仪多娅姹。玉性无尘。相称烟霞一散人。
﻿步蟾宫,金,马钰,词,清清净净祥云脚。九窍内、往来交错。谁知妙用缘无作，自然理炼成丹药。骊龙吐出神珠烁。现万道霞光罩却。虚堂莹彻添光灼，蓬莱路、有些期约。
﻿惜黄花 和师韵赠长安范公,金,马钰,词,弃财戒酒。药囊系肘。常清静，便把虎龙引逗。心起大慈悲，人人尽欲救。化愚迷、诗词如咒。休要攀花柳。速修神秀。玉壶中，有个自然红狗。日日吠青霄，谁知合著口。更披云、能飞解走。
﻿探春令 赠王知玄,金,马钰,词,洞天几阵清清雨。遥指琼林堪睹。一条玉杖，随行探得，性内金莲吐。婴娇女姹来相聚。更有真龙虎。自然显出，祥光覆载，一个灵明主。
﻿望蓬莱,金,马钰,词,马风子，独自赏元宵。剔正命灯胜白昼，放开心月透青霄。掌握紫芝苗。金童舞，玉女更吹箫。酒饮琼浆虽是美，有些闲事不逍遥。惟恨少知交。
﻿望蓬莱,金,马钰,词,修大道，何必住深山。混俗和光都看破，万千尘冗不相干。别有一般般。马风子，闲里更寻闲。见个木牛哮吼走，路逢石女笑痴顽。喝去入长安。
﻿望蓬莱,金,马钰,词,马风子，创置屋三间。动土兴工经一载，杀伤虫蚁命须还。死堕鬼门关。错中错，追悔亦应难。造下业缘须受苦，刀山剑树定跻攀。怎得列仙班。
﻿望蓬莱,金,马钰,词,马风子，忽想在家时。火院熬煎无限苦，心惊胆战哭声悲。悔恨出离迟。号啕罢，感谢我真师。钓出凡笼修不二，逍遥自在处玄机。有分看瑶池。
﻿望蓬莱,金,马钰,词,马风子，业障忒愚顽。不认洞天真供养，却迷俗礼假修完。心意怎清闲。著外境，欲要塑师颜。建塔修堂并立石，不思施主出钱难。罪业积成山。
﻿望蓬莱,金,马钰,词,外颠倒，爱欲似冤雠。富贵荣华都不顾，人情浓处急抽头。物外做持修。内颠倒，真火戏清流。六月降霜麻麦秀，三冬时雨润丹丘。云步访瀛洲。
﻿望蓬莱,金,马钰,词,马风子，昔日在迷津。寻个出期真没计，欲知山上路儿真。须问去来人。风仙至，端的话良因。指我一条真捷径，无差无错越红尘。昼夜感师恩。
﻿望蓬莱,金,马钰,词,寻大道，不在路迢迢。云水清闲真自在，姹婴相伴做逍遥。此理有谁消。马风子，悟彻十分乔。两脚轻狂街上舞，往来独许弄风飙。明月杖头挑。
﻿望蓬莱,金,马钰,词,马风子，因遇弃荣华。乞觅残馀为活计，真清真净做生涯。烹炼白朱砂。人莫笑。一志实堪夸。大道朝闻甘夕死，水清玉洁绝纤瑕。不敢辱师家。
﻿望蓬莱 九日吟,金,马钰,词,酬佳节，争赏菊花忙。尽说陶潜深得趣，孟嘉落帽兴偏长。终久落空亡。马风子，别有好风光。阳里养阳阳养处，水牛牵向牧牛场。永永庆重阳。
﻿望蓬莱 八日,金,马钰,词,来朝九，今日访龙山。预赏黄花先落帽，免教郑谷叹多端。终要久长难。马风子，别话一般般。性结重阳花馥郁，万年千载不凋残。永永有馀欢。
﻿望蓬莱 十七首首化姚玹,金,马钰,词,破故纸，缀袄可防风。坐卧不愁寒水石，雪中敢采麦门冬。从此得苁蓉。浪荡子，常有自然铜。鼎内朱砂烹炼就，天仙子入白云中。蝉壳显山侗。
﻿望蓬莱 十日吟,金,马钰,词,今朝菊，人见意阑珊。只是秋香经一夜，致令郑谷叹多端。终要久长难。马风子，别有一般般。万顷白云知去处，金莲花朵不教残。永永道人欢。
﻿望蓬莱 罗公上树隔环墙乞词,金,马钰,词,马风子，不悟坏修行。虽在环墙居处稳，诗词引出假声名。惹得不安宁。夸伶俐，却是不惺惺。自愧隐身身不密，空成潦倒白头生。怎得赴蓬瀛。
﻿望蓬莱 春日□县道友索,金,马钰,词,真消息，律管定春期。应候土牛先击碎，芒儿闲散独何之。此理有谁知。马风子，凭仗做修持。恰到人牛俱不见，澄澄湛湛入无为。正是月明时。
﻿望蓬莱 闻蝉,金,马钰,词,秋蝉噪，声细又声长。饮罢餐风声不困，声声都了显行藏。使我起凄惶。堪嗟叹，模样是蜣螂。尚自超然蝉退去，为人宁忍昧三光。急急养铅霜。
﻿望蓬莱 继重阳韵,金,马钰,词,通真九，通真九，个内下功裁。便使龙蛇腾地去，却教云鹤下天来。晨看暮潮回。白莲绽，白莲绽，自有碧莲开。清净门中通出入，无为路上免抟猜。定是到蓬莱。
﻿望蓬莱 道友修庵,金,马钰,词,丘与马，入道绝贪求。欲报师恩常念念，三年守服岂能休。何处好藏头。旧居址，深谢许同修。但愿我公同我志，同心同德做同流。同步访瀛洲。
﻿梅花引 赠白先生,金,马钰,词,脱尘子。逃生死。物外逍遥云水似。起真慈。起真慈。暗助真功，常常得自知。逗引蛟龙归虎兕。水里灯光明久视。结灵芝。结灵芝。携去蓬瀛，专专献我师。
﻿梅花引 赠众师兄,金,马钰,词,子端提。龙蟠虎。莫使马猿偷眼睹。气神苏。气神苏。海底灵龟，依从鼻吸呼。女姹婴娇云里聚。欲赴蓬瀛路上去。鍊江湖。鍊江湖。结就金丹，方知玉性孤。
﻿梅花引 赠老李先生,金,马钰,词,怎分晓。迷虚矫。爱恋家缘何日了。著尘嚣。著尘嚣。铁做人人，遭他火院销。猛悟无常非事小。跳出凡笼搜密妙。乐逍遥。乐逍遥。坎虎离龙，降来入玉瓢。
﻿清心镜,金,马钰,词,蒂苦瓜，香甘李。去苦就甘，自通至理。灭无明、混俗和光，且闲施俗礼。访长安，经槐里。心归物外，气收补里。要无中、养就婴儿，饮天然玄醴。
﻿渔家傲,金,马钰,词,七十光阴能几日。大都二万五千日。过了一日无一日。无一日。看看身似西山日。不做修行虚度日。悟来岂肯经终日。斡运洞天真月日。真月日。蟾宫里面擎红日。
﻿渔家傲,金,马钰,词,牛驾重车逢恶路。柰人不顾艰难处。加力用鞭鞭不住。鞭不住。牛儿忽作人言语。你为养家予受苦。我今怜汝须词诉。你若今生心不悟。心不悟。我身便是将来汝。
﻿渔家傲,金,马钰,词,叮嘱庖人常作善。殷勤供养人休倦。莫把煎汤倾地面。摊凉冷。恐伤虫蚁行方便。日用柴薪并米面。无抛无撒无奢俭。内外净清忘俗念。真堪羡。将来决得居仙院。
﻿渔家傲 自觉,金,马钰,词,梦见娇妻称是母。又逢爱妾还称女。因为前生心不悟。心不悟。改头换面为夫妇。从此山侗常恐惧。那堪更得风仙度。决要净清清净做。清净做。紫芝彼岸通玄路。
﻿渔家傲 赠众师兄,金,马钰,词,奉劝同流听仔细。断荤戒酒全容易。不恋浮财浑小事。深可畏。轻轻独著无明起。大抵色心难拚弃。算来断制须由你。便把如雠如活鬼。宜远离。至于梦寐须回避。
﻿渔家傲 赠孙姑,金,马钰,词,奉劝孙姑修大道。时时只把心田扫。杀了三尸并六耗。无烦恼。常清常净知玄奥。休问异名炉与灶。冲和上下通颠倒。铅汞自然成至宝。非常好。霞光簇拥归蓬岛。
﻿菊花新,金,马钰,词,碧洞深藏真景致。黄白花开金玉异。不住有祥云，甘露降、瑞中增瑞。孟嘉落帽陶潜志。又争知、这头瞻视。日日庆重阳，功行满、六铢衣赐。
﻿黄河清 继重阳韵,金,马钰,词,师父专专封闭户，非干固济云洞。亦非誇衒，能受三冬饥冻。为我遇顽恋俗，用机化、玄言必中。等待子自悟知其愚，舍家物外拿弄。怡然顿觉元初，捐尘累，便烹铅更烹汞。于澄湛中，保养神珠为贡。直待功成行满，恁时节、携云跨凤。赴蓬莱岛，仙童远远来迎羾。
﻿黄河清 继重阳韵,金,马钰,词,九曲黄河流转九，阳阴逆顺清净。九池之内，涌出龙泉端正。九会亘初湛寂，九关现、灵波永定。美芝祥瑞天然秀，九茎自是无影。九霞覆鼎澄辉，九还火，鍊神丹转光莹。九玄神，先要救，攀仙肩并。九九重阳口诀，暗传得、非凡游泳。累真功行将来去，九霄参圣。
﻿黄鹤洞中仙,金,马钰,词,终日驾盐车，鞭棒时时打。自数精神久屈沉，如病马。怎得优游也。伯乐祖师来，见后频嗟呀。巧计多方赎了身，得志马。须报师恩也。
﻿黄鹤洞中仙 咏瓦罐继重阳韵,金,马钰,词,瓦罐真真实，须假良工造。十二时中下火烧。自有三光照。大肚物能容，圆正通明道。清净法身牢护持，不敢破坏了。
﻿黄鹤洞中仙 俗卜算子继重阳韵,金,马钰,词,得遇无思算。自是能明彖。极谢风仙特地来，把我专专唤。要脱轮回难，锻鍊神光灿。真乐真欢永没愁，愿作云霞伴。
﻿黄鹤洞中仙 继重阳韵,金,马钰,词,因遇出嚣尘，终日常颠耍。狂舞狂歌任自然，无意马。收得灵灵帕。真水涌来高，真火降来下。黄鹤洞中仙要成，扶风马。两曜交光射。
﻿黄鹤洞中仙 继重阳韵,金,马钰,词,清将功夫做，自是生玄露。密洒灵苗溉紫芝，渐觉气神住。谨谨须当诉。决定参随去。物外勤修大药成，同上蓬莱路。
﻿黄鹤洞中仙 继重阳韵,金,马钰,词,大悟明明也。大智闲闲也。大道行行应自然，风风马。永永逍遥也。大水高高也。大火炎炎也。大药辉辉晃宝瓶。真真马。得得长生也。
﻿黄鹤洞中仙 继重阳韵,金,马钰,词,一个本来容，妙手应难尽。风貌清严神彩英，无意马。永永安闲也。浮利与浮名，心上何曾挂。黄鹤洞中仙子成，乘云马。出入常游冶。
﻿黄鹤洞中仙 继重阳韵,金,马钰,词,不敢心狂走。极谢师真守。芋栗今番六次餐，美味常甘口。不作东牟叟。不恋东风柳。参从风仙物外游，共饮长生酒。
﻿黄鹤洞中仙 继重阳韵,金,马钰,词,拯救扶风活。逗引扶风耍。故遣扶风颠更狂。扶风马。家累扶风舍。业火扶风洒。云鹤扶风跨。这个扶风灵更灵，扶风马。真称扶风也。
﻿黄鹤洞中仙 继重阳韵,金,马钰,词,传得清虚剑。心内深深点。木上金丝来往牵。马风占。更把风摇飐。卦象常推渐。功行时时检。黄鹤沿中仙要成，马风赡。日有真灵验。
﻿黄鹤洞中仙 继重阳韵,金,马钰,词,火院须当远。尘事难为染。因遇风仙弃冤亲，做个投真马，得得超彼岸。既达逍遥岸。炼气如素练。专下工夫分假真，做个惺惺马。悟道何愁晚。
﻿黄鹤洞中仙 继重阳韵,金,马钰,词,知味又闻香，因得非凡遇。更说祖师两个来，教我修行赋。一志访秦川，乡井宁回觑。火灭烟消心死灰，名挂神仙簿。
﻿黄鹤洞中仙 继重阳韵前后各喝马一声,金,马钰,词,癸卯到人间，本是非凡兔。因为玲珑罚下来，马氏住。愿再修行做。复遇害风仙，传得深深趣。黄鹤洞中仙道成，马风去。直指蓬莱路。
﻿道成归,金,马钰,词,阮郎归改道成归。修行人喜知。松峰影里乐希夷。何须唱艳词。姹婴动，虎龙随。云耕坎与离。三千功满赴瑶池。神光相貌奇。
﻿道成归 藏头赠岳秀才,金,马钰,词,年苦志不求奇。公寻者希。夷猛悟笑微微。华枉用机。予偃，婴肥。宫祥瑞围。传心印谨相依。灵神自飞。
﻿雁灵妙方 本名双雁儿谨继重阳师父韵,金,马钰,词,幸遇风仙别东州。无萦系，纵云游。得真欢乐恣情讴。这尘缘，一旦休。仿效田单用火牛。驾金木，倒颠流。大丹光显不持修。在迷津，作渡丹。
﻿感皇恩 继重阳韵,金,马钰,词,钟吕遣风仙，专行教化。故锁庵门即非假。用机诱我，暗剔灵明惺洒。脱家风狂做，弃儒雅。真个内容，难描难画。六铢衣光彩，体披挂。手擎丹颗。莹莹光明无价。盖因传得些，非常话。
﻿满庭芳,金,马钰,词,冒雪行车，迎风访道，投余特地参同。说些修养，不论虎和龙。讲甚婴儿姹女，无龟蛇、日月交宫。无水火，亦无嗽咽，更没按时功。的端真妙用，无为活计，清净家风。锁心猿意马，勿纵狂踪。鍊息绵绵来往，自然得、子母和同。全性命，紫书来诏，直赴大罗宫。
﻿满庭芳,金,马钰,词,师如子产，我似嘉鱼。儿孙有若校人。放者慈悲，烹者何其不仁。恩雠复当别辨，弃怨亲、参从师真。修大道，免轮回生灭，跳出迷津。便把凡心裂另，常清静自然，结就良因。坎虎离龙嬉戏，无价之珍。瑞云重重笼罩，现胎仙、丈六金身。神光灿，向蓬莱，赏玩长春。
﻿满庭芳,金,马钰,词,和公师叔，升霞之后。奇哉妙矣希有。医可临潼必死，张公道友。神仙不求人报，望贤家、省悟回首。谁知道，却远来地肺，烧香胡走。作个小词奉劝，譬无常决烈，疾些拂袖。物外降心修鍊，虎龙交媾。一朝行功圆满，九还丹、自然成就。神光灿，跨鸾归，谢师拯救。
﻿满庭芳,金,马钰,词,吾剑非凡，玉皇宣赐，非吾谁敢承当。青蛇三尺，时复起祥光。剔起乾坤骨髓，劈开太一真阳。何人铸，耶溪欧冶，金水配柔刚。不知何处用，除邪斩怪，宁静诸方。斡开万象，尽化玄霜。惟有修行不谨，轻轻指、魂魄飞扬。匣中响，雷声震动，万里鬼神藏。
﻿满庭芳,金,马钰,词,见人错失，动我心肠。交予怎不悲伤。思想燃指然臂，顶上然香。假饶投崖喂虎，尽舍身、拚命非常。争知得，有些儿妙理，别是嘉祥。清静无为鼎内，觉心中真火，下降肾堂。肾水化为真气，气结红霜。常常熏蒸四大，便玲珑、响喨玎珰。神光灿，得携云，归去蓬庄。
﻿满庭芳,金,马钰,词,家缘猛弃，更不疑惑。辨认阴魂阳魄。咄出尸虫，屏尽气财酒色。好事先人后己，做憨憨、有似弥勒。修大道，处无为无作，渐通妙格。物外逍遥自在，真欢乐，清中静中招得。功累三千，更要行满八百。时时运行日月，遮些儿、他人难测。真了了，便得为蓬莱仙客。
﻿满庭芳,金,马钰,词,山侗昔日，忒煞暮故。肯替儿孙死去。正受艰难，忽尔风仙救度。提出迷津海，到长生、彼岸回顾。方知得，在前时事错，养家冤苦。或问乡中俗里，先号咷，而后恣意歌舞。乐道声音笑貌，有似愚鲁。此者傍人怎晓，我咱知、就中元素。神光灿，处无为玄妙，出自师父。
﻿满庭芳,金,马钰,词,专违宁海，专游陕右。专来有何干句。专住环墙，专守天长地久。专远气财酒色，专清静、专修九九。专一志，更专心专意，专寻知友。专垒真功真行，专专地，专心劝人回首。专与云朋，专鍊宝瓶真玖。专投玉关金锁，专同饮、琼浆仙酒。专等候，有风仙师父，专来拯救。
﻿满庭芳,金,马钰,词,波波劫劫，劫劫波波。殷勤葺垒巢窝。只恐儿孙不办，意要如何。欲教轻肥具足，更安闲、坐处笙歌。与他干，肯留心向道，自顾些个。逼得形骸瘦瘁，生华发，流年渐下高坡。尚自愚顽不省，罪业增多。若非风仙救度，定将来、参谒阎罗。争些个，落洪崖万丈，好险马哥。
﻿满庭芳,金,马钰,词,山侗昔日，名利忙忙。身如著箭香獐。心似汤煎火炙，无暂清凉。万般忧愁思虑，为儿孙、恼断肝肠。不知苦，似游鱼在鼎，尚自游扬。因遇心方开悟，觉从前为作，尽是刀枪。唬得心惊胆颤，远离家乡。常析梦也不梦，敢生情、起念思量。人问著，觉浑身汗流，失措张惶。
﻿满庭芳,金,马钰,词,孤眠独处，不迷外境。常常留心内认。悟彻男清女浊，男动女静。即非世间男女，是无中、些儿结正。谁信道，却元来便是，自家性命。捉住遮般妙趣，便澄心遣欲，绝乎视听。杳杳冥冥恍恍，忽忽相应。其中有精有物，觉男儿、自然怀孕。常清静，产胎仙，出现有准。
﻿满庭芳,金,马钰,词,幼则随群，长而异众，一心法箓行持。书符咒水，治病救灾危。建德和偷不显，厌华丽、粝食粗衣。亲曾遇，重阳师父，传授入希夷。自知功行满，速来访我，径就归期。便怡然拂袖，应限宜时。此者彭城了了，马风风、当赋新词。长生得，携云仙去，跨鹤赴瑶池。
﻿满庭芳,金,马钰,词,无涯火院，如牢如狱。气财酒色拘束。万苦千辛，来往波波碌碌。因悟回光返照，叹从前、冤苦不足。说不得，便放声痛哭，痛哭痛哭。今日十分识破，妻男是，冤家债主厮督。有甚因情，不可与他相逐。既没攀援爱念，觉心清、易调金木。神光灿，是大罗，仙福仙福。
﻿满庭芳,金,马钰,词,心狂意乱，歌迷酒惑。损伤三魂七魄。不顾危亡，一向贪恋财色。追陪花朋酒友，便联镳、誇衒玉勒。宴赏处，向笙歌丛里，卖弄俊格。纵有石崇富贵，遮朱颜绿鬓，怎生留得。止是行尸走骨，呆老九伯。时间荣华虽好，柰无常之事怎测。如省觉，做修持，非凡宾客。
﻿满庭芳,金,马钰,词,昨宵梦见，遍地黄金。珍珠玛瑙盈襟。满目珊瑚琥珀，玉树琼林。蓦闻不时钟响，谑人人、各有灰心。天水子，便前来稽首，索我清吟。接得花笺象管，方吟咏，梦回谁是知音。幸有清风皓月，悦我心琴。些儿的端妙处，看何人、有分搜寻。如同志，定将来，云步高岑。
﻿满庭芳,金,马钰,词,掣断名缰，敲开利锁，忻然跃出樊笼。无拘无管，纵步任西东。自在逍遥活计，占无为、清净家风。无情念，亦无憎爱，到处且和同。不唯身坦荡，心中豁畅，性上玲珑。更不搜婴姹，坎虎离龙。方寸澄清湛寂，得自然、神气和冲。神仙事，何愁不了，决定赴蓬宫。
﻿满庭芳,金,马钰,词,妙行真人，重阳师父，遇师吕祖玄通。十年了道，归去得乘风。一纪三番下界，性正直、凡事依公。天上现，无为手段，超显自然功。全真文集里，藏机隐密，妙在其中。论龙吟虎啸，婴姹娇容。玉内金光灿灿，神丹结、跃出灵宫。人还悟，速修清净，休受世间崇。
﻿满庭芳,金,马钰,词,山侗昔日，火院中间，千斤重担常耽。镇日争名竞利，嫉妒悭贪。万般忧愁思虑，又何曾、时暂心闲。因个甚，养怨亲人口，二十有三。正在迷津受苦，风仙至，专专救度愚顽。二载才方省悟，跳出乡关。如今逍遥坦荡，炼身中、七宝还丹。功行满，访蓬瀛，再见师颜。
﻿满庭芳,金,马钰,词,昔年名利，役碎顽心。气财酒色深沈。方寸之间，荆棘仿佛成林。因遇风仙省悟，觉从前、罪业弥深。便改正，便改正改正。改正改正。游历天心地肺，结云朋霞友，月伴风邻。自在逍遥快乐，绝尽搜寻。假使贫人退道，得荣华、富贵人钦。我不肯，我不肯不肯，不肯不肯。
﻿满庭芳,金,马钰,词,七宝庵中，三清门里，全真堂建相当。东西廊舍，堪可做云房。凿石名为丹井，水甘美、有若琼浆。玄玄处，修真环堵，幽雅不寻常。云朋并霞友，微中讲论，妙里斟量。处身心清静，便是仙方。调息如同龟息，命灯内、性月圆光。斋场上，文山道友，唱此满庭芳。
﻿满庭芳,金,马钰,词,年小灵童，出家学道，师言侧耳须听。清晨早起，扫地莫扬尘。梳洗身边洁净，然后刷釜拈盆。厨房内，油盐米面，休得费半毫分。客来须接待，行须缓步，语要低声。守清贫寂淡，莫恋浮荣。遇晚端身正坐，心清净、满目光生。休改变，天长地久，自有好前程。
﻿满庭芳,金,马钰,词,般般识破，物物难惑。自然安魂定魄。视听如聋如瞽，绝尽声色。身心逍遥自在，没家缘、恩爱系勒。无为作，乞残馀度日，无耻无格。游历恣情坦荡，似孤云野鹤，有谁管得。不羡荣华富贵，革车三百。终日澄心遣欲，觉玄机、密妙易测。功行满，做十洲三岛真客。
﻿满庭芳,金,马钰,词,人居浮世，身是浮生。贪婪浮利浮名。有若浮云聚散，无准无凭。浮华不坚不固，似浮沤、石火风灯。浮虚事，奈人人不悟，却以为荣。儿女金枷玉杻，厅堂是，囚房火院迷坑。妻妾如刀似剑，近著伤形。无常苦中最苦，细寻思、胆颤心惊。諕得我，便回头，却做修行。
﻿满庭芳,金,马钰,词,人生七十，罕希寿数。我今四旬有五。一个形骸，便是七分入土。其馀晚霞残照，遇风仙、才方省悟。好险咱，争些儿失脚，鬼使拖去。本合阴司受苦，却如今，物外修行得做。自在逍遥，掌握幽微妙趣。枯树再生花卉，占长生、性命坚固。将来去，向蓬瀛，添个仙侣。
﻿满庭芳,金,马钰,词,人喜生儿，谁知替你，被他夺了精神。系伊心意，唯恐不成人。养大留心何处，惜妻男、忘了伊恩。休惆怅，闻身强健，别觅个良因。怡然离苦海，断情割爱，绝虑忘尘。访云朋霞友，月伴风邻。讲论长生久视，通玄妙、固蒂深根。金丹结，功成行满，跨鹤去朝真。
﻿满庭芳 刀圭法,金,马钰,词,日月交宫，虎龙共处，不分南北东西。五方秀气，攒聚结刀圭。十二时中锻鍊，尖锋上、迸出光辉。堪安把，住行坐卧，恣意倒颠携。添钢增刃快，断除六贼，消灭三尸。便往来挥动，剖判昏迷。谁信无中妙用，变成个、惺洒婴儿。修真理，因师传授，转付友人知。
﻿满庭芳 不看谒,金,马钰,词,不谒公侯，不疏贫贱，不求富贵荣华。不餐美膳，不敢厌衣麻。不发无明火烛，不著境、亦不思家。般般不，不忘师旨，炉炼自朱砂。逍遥真自在，清闲活计，云水生涯。对风邻月伴，满泛流霞。悟彻长生冬视，又何必、驰骋矜夸。将来去，祥云瑞霭，步步衬莲花。
﻿满庭芳 劝化,金,马钰,词,人皆好色，妻常设计。巧笑语言诈伪。日日梳妆，图要见他忔喜。时时耳边低呃，紧唆人、争财竞气。存自便，更不询富贵，义与不义。欢喜冤家没解，岂思量，好意却是弱意。昼要衣餐，入夜偷盗精髓。悟来心惊胆颤，怕追魂、取命活鬼。归大道，处无为，谨修仙位。
﻿满庭芳 劝沃州孙仙进道,金,马钰,词,神仙何处，只在蓬莱。逍遥坦荡奇哉。或向虚无缥渺，去去来来。赏玩十洲三岛，纵闲游、阆苑瑶台。无穷乐，与云朋霞友，携手咍咍。开阐琼林雅宴，遣青衣鼓掌，引凤毰毸。玉女金童，不住歌舞传杯。醉卧清风明月，任祥烟、瑞我来回。勤修道，管将来，得与相陪。
﻿满庭芳 劝道友,金,马钰,词,怜妻爱妾，忧儿愁女。一心千头万绪。竞利争名来往，岂曾停住。如蜂采花成蜜，谓谁甜、独担辛苦。迷迷地，似飞蛾投火，好大暮故。上启阿爷老子，火坑中，谁是留心悯汝。个个唆贤贪爱，他享富贵。死来无人肯替，愿回头、疾些省悟。归物外，处无为清静，便是仙路。
﻿满庭芳 劝道友,金,马钰,词,堪嗟夫妇，错了良因。当元未结婚姻。各自人家儿女，并没亲亲。都缘媒妁配偶，贪淫欲、败坏精神。求后嗣，得成群成队，不肯抽身。终日恋儿恋女，岂思量，咫尺失脚沈沦。身喂蛆虫，骸骨化作微尘。若悟如斯冤苦，便回头、保养天真。神光灿，向蓬瀛，赏玩长春。
﻿满庭芳 心自笑,金,马钰,词,学道修竹，累功积行，常愁行少功亏。劝人作善，于道最相宜。稍稍缘行端正，早傍人、别意猜疑。心自笑，图他功行，怎避是和非。华山陈处士，不侵耕织，山下行稀。尚有人相毁，发叹吟诗。清正无私无曲，任前程、宠辱灾危。随缘过，腾腾兀兀，歌舞乐希夷。
﻿满庭芳 叹世,金,马钰,词,行尸走骨，逐利争名。伤神损气劳形。镇日谩天昧地，不顾神明。都缘为儿为女，惹尘劳、一向贪生。何事尽待，无常限到，送入深坑。金玉珍珠弃了，惟留得，平生善恶为凭。甚处分明打算，直至幽冥。无情业镜来照，觉从前、罪弃非轻。放声哭，恨当初，不做修行。
﻿满庭芳 其一 化胡了仙兄弟四首,金,马钰,词,三尸调引，六贼迷惑。自然斗乱魂魄。镇日争财竞气，恋酒贪色。举意先存己便，纵心机、更不厘勒。呆老子，你身躯有限，骋甚标格。寿数休言百岁，从今古人生，七十难得。计日都来，二万五千二百。那堪夜消其半，更堤防、一著不测。如省悟，从山侗，不为凡客。
﻿满庭芳 叹名利,金,马钰,词,利惹心猿，名牵意马，无昼无夜奔驰。波波劫劫，来往没休期。一向贪饕越煞，心劳役、形苦神疲。休迷执，一个口里，插得几张匙。堪嗟虚幻事，妻男走骨，自己行尸。又何须相爱，相恋相随。好把轮回趖躲，早参禅、访道寻师。长生话，有些微妙，端的上天梯。
﻿满庭芳 叹骷髅,金,马钰,词,携筇信步，郊外闲游。路傍忽见骷髅。眼里填泥，口内长出臭莸。潇洒不肯重说，更难为、再骋风流。想在日，劝他家学道，不肯回头。耻向街前求乞，到如今，显现白骨无羞。若悟生居火院，死堕阴囚。决裂心灰慷慨，舍家缘、物外真修。神光灿，得祥云衬步，直赴瀛洲。
﻿满庭芳 叹憨汉,金,马钰,词,镜内苍颜，梳间白发，犹然骋俊刚求。不愁自己，贪为子孙忧。人人争名竞利，时时地、筹运机谋。堪失笑，这般憨汉，直待死方休。人还依我劝，无常事紧，性命堪搜。愿诸公惺洒，慷慨回头。莫说蓬莱路远，心开悟、咫尺瀛洲。真清净，无为功满，得去列仙俦。
﻿满庭芳 处自然,金,马钰,词,清净真功，无为大道，自然体用惺忪。先天灵物，元本在吾胸。南北东西相会，慧眸开、论甚朦胧。壶中景，水生玉虎，火内长金龙。祥光敷宇宙，三田丹秀，八脉神通。且披蓑顶笠，有似渔翁。阐出玄玄妙趣，劝人人、气养和冲。同修鍊，功成行满，相逐赴仙宫。
﻿满庭芳 示同流,金,马钰,词,修行之士，莫要浮憢。十方饮膳难消。试看锄田日午，汗滴禾苗。匙饭百鞭何啻，诳他人、休望天饶。还省悟，觉寒毛耸耸似水浇。若要不还口债，挨潇潇洒洒，寂寂寥寥。常处常清常静，莫犯天条。大慈大悲心起，助真功、夺取仙标。归蓬岛，享天厨，珍馔琼瑶。
﻿满庭芳 立门户内持,金,马钰,词,全真门户，清净根源。住行坐卧归元。日用时时擒捉，意马心猿。常行无憎无爱，便施恩、先复雠冤。下手处，鍊冲和修补，有漏之园。瑞气祥光深处，收神水，徐徐自没潺湲。红锦蛇儿虽小，闲视灵鼋。两般混成一物，现元初、性月团圆。恁时节，礼重阳师父太原。
﻿满庭芳 立誓状外戒,金,马钰,词,专烧誓状，谨发盟言。遵依国法为先。但见男儿女子，父母如然。水除气财酒色，弃荣华、戒断腥膻。常清静，更谦和恭谨，无党无偏。布素婪耽度日，饥寒后，须凭展手街前。不得贪财诳语，诈做高贤。常怀慎终如始，遇危难、转要心坚。如退道，愿分身万段，永镇黄泉。
﻿满庭芳 冰雪亭题晏子礼,金,马钰,词,瑞霭浮浮，祥氛冉冉，捲帘缟夜幽光。清奇峻洁，有类布浓霜。恰似山侗内景，琼花绽、玉蕊芬芳。瑶瑛结，连城宝气，璀璨射圭璋。何须沉与麝，自然馥郁，不比寻常。见银蟾吐耀，斡运圆方。姑射真人放浪，弄风行、玉佩玎珰。胎仙现，白云深处，恣意饮琼浆。
﻿满庭芳 因梦作,金,马钰,词,时当春社，庵里闲眠。梦魂飞上峰颠。忽见山中神道，万万千千。个个无些喜色，予闲问、因何惨然。闻此语，便一齐大恸，却诉因缘。某等当元学道，都缘谓，贪杯爱恋腥膻。罚做灵只，以是失了神仙。如今才方省悟，便见他、酒肉如冤。须当避，劝先生进道，戒行精专。
﻿满庭芳 师父画骷髅相诱引稍悟,金,马钰,词,风仙化我，无限词章。仍怀犹豫心肠。儿画骷髅省悟，断制从长。欲待来年学道，恐今年、不测无常。欲来日，恐今宵身死，失却佳祥。管甚儿孙不了，脱家缘街上，恣意猖狂。遣兴云游水历，别是风光。经过无穷腾景，更那堪、得到金方。专一志，炼丹阳，须继重阳。
﻿满庭芳 自咏,金,马钰,词,昔年在俗，常用心机。挑生剜死为谁。欢喜冤家，惹得一向遇痴。恰如飞蛾投火，身焦烂、犹自迷迷。争些个，被儿孙妻妾，送了头皮。因遇风仙开悟，回光照，怨亲不可相随。尽是狼虫虎豹，蛇蝎狐狸。把似养他毒物。又何如、物外修持。功行满，跨云归，侍奉吾师。
﻿满庭芳 自破坐,金,马钰,词,执法行功，按时打坐，奈何不得惺忪。睡魔返倒，头点点占胸。鼻气如雷响亮，才惊觉、眼又朦胧。予自劝，恁般修进，怎炼虎和龙。斯言如不信，偷观同辈，定是心通。见摇船身分，自愧梢翁。好认无为大道，心清净、神气和冲。灵光结，三丹踊跃，晃朗五明宫。
﻿满庭芳 论金玉,金,马钰,词,玉洞玄玄，金炉灿灿，清中金玉希奇。金龙玉虎，玉走与金飞。撞透金门玉户，见金莲、玉蕊争辉。金玉好，天风摇曳，玉叶与金枝。锜锜金与玉，金婴玉姹，玉步金闱。显金光玉艳，玉貌金衣。此个灵金灵玉，结金丹、玉性无亏。真金玉，钰成玄宝，出自本师知。
﻿满庭芳 访友寻朋,金,马钰,词,披蓑携杖，坦荡逍遥。都缘识破尘嚣。终日狂歌狂舞，有似王乔。好与童稚嬉戏，更有时、相伴渔樵。无萦系，得真欢真乐，真寂真寥。闲访山居禅老，使予心，云鹤引过溪桥。月下归来，拉得三两知交。松间庵前小酌，抚玉琴，宝鼎香烧。无俗论，愿将来，同上丹霄。
﻿满庭芳 忍忍忍,金,马钰,词,刃下挑心，心头插刃，认来堪作良因。无明降住，有辱不生嗔。忆昔清河公艺，尚垂涕、书此和亲。无争士，常行大善，不敢暂伤神。人猜泥捏塑，逢刀坦坦，遇药申申。便是非不辩，强弱无论。师父重阳教我，消烟火、悟假修真。常忍耐，触来勿竞，端的做仙人。
﻿满庭芳 怀修炼,金,马钰,词,物物心休，般般事已，进入退己从长。无争上士，柔弱胜刚强。坦荡逍遥度日，处清净、成就圆方。怀修炼，亘初灵物，决要鼎中藏。难忘唯是道，如饥似饭，如渴思浆。似婴儿寻母，专一思量。急救自家性命，调真息、不要忙忙。常细细，绵绵来往，功到赴蓬庄。
﻿满庭芳 证仙果,金,马钰,词,牝锁玄通，龙奔虎走，微微调息绵绵。清风透户，不放马猿颠。姹女婴儿相遇，论清净、至妙根源。无作做，自然成道，决上大罗天。愚男专恳告，十方父母，听取儿言。愿茶坊酒肆，递互相传。莫以孤言貉语，是端的、秘密幽玄。凭斯用，人人有分，个个做神仙。
﻿满庭芳 和芝阳灵元子卫信道韵,金,马钰,词,放懒生涯，欣慵活计，起心念念慈悲。而今不肯，摘叶更寻枝。撇下之乎者也，的端认、莲出青泥。闲闲里，扪心自忖，有似遇良医。逍遥真自在，要成仙福，凭仗心师。志坚如山岳，不许胡移。日用无为清净，自然得、捉住东西。些玄妙，悟来通晓，虽老不为迟。
﻿满庭芳 和张飞卿殿试韵,金,马钰,词,七赴皇都，三经殿试，怎知鍊气绵绵。心猿休歇，意马罢强颠。燕处申申快意，仗清净、固住灵源。玄玄处，三光并秀，照耀洞中天。劝君开觉悟，休驰才俊，听取余言。有逍遥妙路，无说无传。决烈一刀两段，绝缘虑、自是通玄。真功就，留侯的裔，继踵作神仙。
﻿满庭芳 和霭戒师师父,金,马钰,词,戒师和尚，可称吾徒。明禅悟道通儒。子细研穷正觉，并段差殊。温良恭俭让礼，生老病死苦嗟吁。当修进，鍊木金水火，土证无馀。三教门人省悟，忘人我，宜乎共处茅庐。物外玄谈，句句营养毗卢。常怀博施济众，气神和、丹结明珠。归兜率，向大罗，蓬岛同居。
﻿满庭芳 咏和师叔辞世,金,马钰,词,和公师叔，猛悟良缘。弃官纳印休权。远俗终南山下，庵盖茅椽。身披麻衣纸袄，乐清闲、笑傲林泉。怀美玉，便韬光隐迹，二十馀年。因甚山侗侍奉，遇风仙曾说，活底神仙。端的非常辞世，满室祥烟。经年忽然空里，便贻子、画钓诗篇。专诫我，莫教失见，休要夸玄。
﻿满庭芳 夜叉婆,金,马钰,词,扑粉施朱，画眉补鬓，巧言令色柔和。暗藏机狡，名唤夜叉婆。面善心乖性恶，纤纤指、鹰爪无过。誇体段，取人性命，入夜骋偻儸。遇师方省觉，要逃业障，须避冤魔。纵水云游历，远离巢窝。急急完全神气，累功行、岂敢蹉跎。酬心愿，劝人修鍊，功到洞仙歌。
﻿满庭芳 降心魔,金,马钰,词,熟境缠绵，心魔返倒，下功决要降心。住行坐卧，昼夜志防心。方寸虽然不大，起尘情、万种牵心。当识破，上天入地，好弱总由心。从今生觉悟，牢擒意马，紧锁猿心。把凡心裂另，要见真心。日日澄心遣欲，更时时、校勘身心。无私曲，自言心正，方可合天心。
﻿满庭芳 复用前韵,金,马钰,词,吊孝之人，送终之辈，当思兔死孤悲。青春渐老，休要恋花枝。好把精神收拾，超彼岸、出水腾泥。皈正觉，自心有病，物外去寻医。良医无药饵，劈昏凿暗，便是明师。要心无染著，熟境迁移。神净虎龙交媾，任红日、东出还西。无忧恼，长安路上，行道不迟迟。
﻿满庭芳 看围棋,金,马钰,词,争名竞利，恰似围棋。至于谈笑存机。口倖相谩，有若蜜里藏砒。见他有些活路，向前侵、更没慈悲。誇好手，起贪心不顾，自底先危。深类孙庞斗智，忘仁义，惟凭巧诈譊謑。终日相征相战，无暂闲时。常存杀心打劫，往来觅、须要便宜。一著错，似无常限至，扁鹊难医。
﻿满庭芳 觉前非,金,马钰,词,不待人询，须当自问，如何用意图财。若非奸狡，无有自然来。心起悭贪嫉妒，宁思想、横祸非灾。欺天地，暗怀狠毒，怎不落深崖。阴司悬业镜，难谩难諕，难闪难推。却不如闻早，省悟心灰。物外追陪霞友，论长生、脱免轮回。修功行，不忘初志，定是赴蓬莱。
﻿满庭芳 觉觉觉,金,马钰,词,道法弥高，教门洪大，东西南北无边。阐开玄径，剔正路无偏。行步逍遥坦荡，尘情事、不许萦牵。明三觉，精神气涌，清净递相传。自然成造化，木金间隔，水火潺湲。定虎龙交媾，婴姹牢坚。结正金丹大药，银霞内、灿烂光圆。飞腾势，往来出入，逗引大罗仙。
﻿满庭芳 赴莱州黄箓大醮作,金,马钰,词,口口相传，真真相济，悟来意解心通。玄中妙趣，明月应清风。师祖钟离传吕，吕公得、传授王公。王公了，秘传马钰，真行助真功。彭城并道友，邀予追荐，数次途中。更同知节使，节副相容。跪领尊官台旨，加持在、紫极之宫。亡灵福，超升天界，了了道深崇。
﻿满庭芳 赴登州黄箓大醮,金,马钰,词,松柏岩前，烟霞洞里，清风吹动灵苗。水升火降，大药自然烧。歌舞相陪童稚，利名弃、不让渔樵。忘人我，清贫为乐，怕底是尘嚣。人来求追荐，千言万语，苦苦相邀。便加持斋戒，遥拜云寮。祷告重阳师父，救亡灵、得上青霄。鸾鹤引，孤魂滞魄，相从总逍遥。
﻿满庭芳 迷棋引,金,马钰,词,口倖谩人，手谈胡指，暗怀奸狡心肠。只图自活，一任你咱亡。得胜无声之乐，笑他家、不哭之丧。无慈念，杀心打劫，一向骋乖张。偶因师点破，回心作善，入道从长。便通玄知白，守黑离乡。绝虑忘机养浩，鍊神丹、出自重阳。行教化，阐扬微妙，诗曲满庭芳。
﻿满庭芳 退姜四翁所惠团袄,金,马钰,词,一纪环墙，数年赤脚，挨他寒冷如囚。超然一志，决要行功周。感得神仙下界，向身中、布气如流。无凝滞，冲和上下，相应好因由。关西牒发我，远来东土，恣意贪求。做天来大错，敢受绵裘。结裹身如圌囤，招谴责、厥疾难瘳。还团袄，潇潇洒洒，褴褛显真修。
﻿满庭芳 重阳真人升霞之后,金,马钰,词,重阳师父，预指南京。果然得赴蓬瀛。四假凡躯弃下，真性超升。浚仪桥边出现，劝臧公、早做修行。垂教语，遮性命事大，名利休争。更有登州大薛，在终南一遇，端的分明。刘蒋张翁得药，身体康宁。昆明池西人见，向空中、舞袖轻轻。因得道，做神仙，久视长生。
﻿满庭芳 重阳真人升霞之前,金,马钰,词,重阳师父，遇吕真人。养成神内之神。心起慈悲不住，开阐良因。时时出神入梦，化人人、要出迷津。登州北，有布王曾见，海里腾身。华表巨才高氏，在东牟郊外，或见其真。曾共南京针李，中都开尊。当初幻躯在日，尚如斯、出现频频。况今也，得成蝉蜕，永占长春。
﻿满庭芳 重遇吟,金,马钰,词,重遇风仙，重增开悟，一心专做痴愚。掀髯势已，且恁觜庐都。罢了高谈阔论，疏笔砚、不讲经书。从今后，孤云野鹤，鷇食更鹑裾。寒来求纸布，忻来歌舞，饥觅残馀。似孤舟不系，有甚程途。自在逍遥坦荡，更无著、无染无拘。人来问，看予活计，何必更询予。
﻿满庭芳 恐人退道预诫之,金,马钰,词,人人学道，因何退怠。都缘心不宁耐。富贵修行，或遇艰难阻阨。贫者受人供养，自骄矜、必然败坏。或好贿便，自招自揽，非常灾害。或有鍊心不尽，起攀缘爱念，决定破戒。若悟韶光迅速，生死事大。常怀慎终如始，处无为、清静无赛。功行满，与九玄七祖，共超三界。
﻿满庭芳 悟生死,金,马钰,词,七十韶华，暂时光景，寻思一向沉吟。酸辛入鼻，苦痛事攒心。生死都来两字，既生身、有死相临。堪养气，要逃生死，物外去搜寻。心开通妙用，火中养木，水里生金。把乾坤骨髓，收向朱林。龙虎变成婴姹，灵灵显、岂论阳阴。无生灭，真真了了，跨鹤上瑶岑。
﻿满庭芳 破迷,金,马钰,词,名成利遂，男婚女娉。不觉容衰霜鬓。转使譊謑，岂想大限将近。小鬼傍观失笑，且从他、残喘胡骋。忽染患，便卢医扁鹊，药无相应。尚自忧家念计，追魂贴前来，谗方自省。都谓儿孙妻妾，送了性命。气断魂归冥路，自心知、并无功行。阎老恶，便教又去，地狱永镇。
﻿满庭芳 离众生示门人,金,马钰,词,尽说烟消，皆言火灭，触来总起无名。不知不觉，怎得离众生。道本易行易晓，柰心违、难晓难行。心魔障，未成大善，方寸不能灵。同流听嘱付，是非休辩，人我休争。叹行尸走骨，何辱何荣。急救自家性命，气神和、清结真形。灵灵语，瑶台阆苑，蓬岛是前程。
﻿满庭芳 继重阳韵藏头,金,马钰,词,感重阳，然下访，是得悟黄粱。精麦髓，弟子谨供当。上田田难种，恳告、神怎飞扬。仙道，初心善，无刺亦无芒。而无死寿，珠能语，句句难忘。怀真实宝，肯换圭璋。内金花自绽，知得、别是清香。常谨，谈妙用，不久性芬芳。
﻿满庭芳 继重阳韵藏头,金,马钰,词,谢王公，令身脱，田耕出祥光。然省悟，汞内结铅霜。识尘缘恩爱，须当、念断情忘。猿退，乎者也，从此便潜藏。臧。堪可用，分修葺，玉洞金房。通得玄妙，知味闻香。日逍遥豁畅，申处、同话琅琅。辰好，端午正，玉性自然芳。
﻿满庭芳 傀儡谕,金,马钰,词,养赡浑家，贪求活路，身如傀儡当场。被他名利，把戏引来忙。牵惹千头万绪，使作得、举指猖狂。誇体段，摇头弄影，驰骋好容光。遇师亲说破，行尸模样，走骨趋跄。乞悬丝相似，莫有无常。急认壶中云水，叩玄关、麻麦馨香。龙蟠虎，汞铅烹鍊，丹结做蓬郎。
﻿满庭芳 寄与平杜公,金,马钰,词,星移斗转，四时交换。无人暂时思算。恰做婴童，不觉渐为老汉。酒色气财历遍。好休心、也好舍拚。好回首，好把元初事，好生了干。奉劝疾些下手，恐阎罗不测，差鬼叫唤。早与丘刘谭马，物外为伴。静意清心径路，便名为、长生彼岸。神光灿，跨青鸾归去，天地难管。
﻿满庭芳 寄马行街董公书,金,马钰,词,同侗稽首，董公道伟。自远清论三岁。渴德之怀，笔舌岂能尽意。伏想迩来法候，愈冲和、燕居无滞。予今则，处环墙养拙，毋劳齿记。幸遇便风经过，把狂吟尺牍，通为一寄。岁月堂堂归去，有如流水。性命速宜了干，启虔诚、幸恕僭易。山侗拜，董公道伟，及诸道契。
﻿满庭芳 寄长安王姑,金,马钰,词,奇哉慧剑，无影无形。纯钢斩铁截钉。劈碎恩山，斫断爱欲尘情。剿除三尸六贼，不须弹、神鬼皆惊。常把握，镇龟蛇二物，足下安宁。此剑人人皆有，但专心向道，自显功能。更以常清常静，涤刃光明。自然通玄通妙，又何愁、性不灵灵。功行满，也须当，须去蓬瀛。
﻿满庭芳 寄兴平张先生,金,马钰,词,超然悟道，怡然舍俗。宁肯泥拖水漉。决烈回头趖了，恩山爱狱。堪为风邻月伴，与云朋霞友相逐。无系栏，在人间，先占半仙之福。那更真修真鍊，得逍遥自在，澄心遣欲。渐觉溪田芝草，异香馥郁。虎龙绕蟠何处，在丹炉、变成金玉。神光灿，赴前程，蓬莱宝陆。
﻿满庭芳 寄段录事孙助教道友等,金,马钰,词,诸公学道，略听予言。如同干句家缘。试看登杆踏索，走马行船。何曾说辛道苦，遇艰难、转转心坚。忘危险，更忘身忘命，忘后忘前。不管傍人冷笑，慇勤地，常常谨谨专专。假是苏秦陆贾，说不回肩。人能如斯向道，可搜真、搜妙搜玄。无不悟，又何愁不做神仙。
﻿满庭芳 寄零口孙可道,金,马钰,词,幻躯模样，走骨行丘。算来骋甚风流。父母生你之处，杀你因由。奉劝疾些识破。恋儿孙、有甚程头。早回首，把家缘撇下，物外真修。一个无为清静，是仙家秘诀，大道机谋。凭此行持，何必身外搜求。自然汞铅易结，九还丹、数日全周。神光灿，乘羽轮飙驾，直入瀛洲。
﻿满庭芳 寄□县晏公及道众,金,马钰,词,山侗马钰，闲吟闲咏。不是夸强逞俊。谓见人居火院，受苦不忍。时时诗词劝化。启丹诚、阐开玄径。常哭告，望人人回首，个个听信。割断情缰欲索，归物外，无萦无系。无病自在，清闲快乐，修完性命。一朝功成行满，有金童、持诏邀请。如此事，奈人人不肯，折了伊甚。
﻿满庭芳 得真乐,金,马钰,词,落魄闲人，逍遥懒汉，的端酷厌荣华。性耽火院，不会养浑家。万种尘缘拂尽，仗心闲、垆养丹砂。松峰下，水边石畔，遣兴饮流霞。一灵常皎洁，优游恬淡，真乐无涯。论比之明月，月有云遮。若比孤云自在，风飘荡、牢落堪嗟。予亲遇，得超彼岸，快活更无加。
﻿满庭芳 黄县金玉庵,金,马钰,词,东寺西城，南山北海，心中好结良因。庵名金玉，堂建号全真。廊舍清风明月，圆无漏、不落沉沦。门清净，云朋霞友，燕处得申申。无为环堵里，小松疏竹，初种新新。向宝花台上，异事惊人。眺望蓬莱山岛，又何必、别觅长春。堪图画，芝川一境，马钰略铺陈。
﻿满庭芳 谢咸阳王法师,金,马钰,词,山侗入道，远离巢窝。专心一志如何。决要烟消火灭，保养冲和。谁知因而借宿，稍相违、便起风波。伤功行，起无明怪劣，诗曲嘲他。蓦想从前自咒，将身比驴牛，象马驼骡。追悔无由，不免放效廉颇。专专负荆谢罪，望吾师、痛挞则个。琢磨过，免教真性，再见阎罗。
﻿满庭芳 蒙师父训诲,金,马钰,词,丘刘谭马，四个小鲜。蒙师钓出深渊。到岸才方磨琢，取火搜烟。餐柴痛如割切，炼顽心、有似油煎。諕得□，便常常屏气，似不能言。万种千般锻炼，赖予懑，各各志确心坚。苦处曾经乐处，退步争先。惟恐猿颠马劣，见人人、父母如然。常忍辱，处无为清静，谨谨修仙。
﻿满庭芳 臧刘石公献石羊索词,金,马钰,词,拔山举鼎，射虎穿杨。难同搬运青羊。悟得玄中玄妙，豁豁洋洋。自然如痴似醉，远人情、风害猖佯。环堵里，且埋光隐迹，岂望名扬。但愿人人似我，内行持，云水恣意飘扬。金木随波流转，火运炎炀。自是虎龙交战，吐神珠、结正晶旸。恁时节，驾云轩归去，同礼重阳。
﻿满庭芳 骷髅样,金,马钰,词,样子骷髅，偏能贩骨，业缘去去来来。骋驰伶俐，不肯暂心灰。转换无休无歇，腾今古、更易形骸。空贪寿，饶经万劫，终久打轮回。遇师亲指教，创修一点，免落千崖。屏七情六欲，保护三台。玉虎金龙并凑，青莲内、捧出婴孩。无生灭，大罗天上，仙位得安排。
﻿满庭芳 赞重阳真人出现,金,马钰,词,古郡登州，望仙门外，画桥车马难通。重阳师父，对众显家风。预说逢何必坏，经一纪、太守何公。嫌崄峻，令人拆毁，命匠别兴功。文登重出现，白龟莲上，端坐空中。宰公尼庞虎，得遇真容。忽见回身侧卧，祥云动、复往仙宫。人争画，家家供养，处处总钦崇。
﻿满庭芳 赞重阳真人显异,金,马钰,词,悯化真人，重阳师父，头头物物皆通。归期预指，语话似心风。果应南京行上，升霞后、教训臧公。岐阳镇，顶冠下界，为我再传功。华亭城西现，救予疾苦，气布身中。在文登云上，显出慈容。县宰尼庞虎见，经顷刻、复返天宫。真实事，古今希罕，自是足人崇。
﻿满庭芳 赠三一居士张明道,金,马钰,词,昔年在俗，常畏三久，三张绵被重重。取笑风仙训诲，三髻山侗。古来马氏三宝，如今有、三被扶风。三一法，便悟来雪里，高卧三峰。从此依凭三教，把三乘妙法，子细研穷。内运三光照耀，坎虎离龙。存三守一三载，觉三田、一粒丹红。三三数，要心琴三叠，得与仙同。
﻿满庭芳 赠三水县三老先生,金,马钰,词,志当坚确。性常柔弱。心猿意马牢缚。爱欲尘情俗念，一齐拂却。过去未来事理，莫寻思、更休计度。居物外，守清贫潇洒，莫嫌寂寞。慎勿忧愁衰老，如有病，心中转生欢乐。若是临行好弱，境界休著。常守真常无伴，得灵明、自然辉霍。神光灿，管惺惺洒洒，超升碧落。
﻿满庭芳 赠于九皋先生,金,马钰,词,休言百岁，七十者稀。那更不测之期。闲想妻男，自己总是行尸。眼前荣华境界，是昏迷、性命根基。如省悟，把家缘撇下，物外修持。灵利翻成懵懂，便蓬头垢面，密护玄机。真息绵绵，祥瑞遍满华夷。欲赴蓬莱径路，仗三千、功满云归。神光灿，与大仙相聚，有甚亏伊。
﻿满庭芳 赠于瓦罐先生,金,马钰,词,有荣有辱，有利有害。有喜有忧相待。有得有失，自是有成有败。为人有生有死，但有形、必然有坏。休著有，自古来著，有有谁存在。好认无为无作，道无情无念，无憎无爱。无我无人无染，无著无碍。无心有消业障，这无无、人还悟解。无中趣，得无生无灭，超越三界。
﻿满庭芳 赠小胡村李姑,金,马钰,词,姑姑修炼，听予重告。先要断除烦恼。擒捉心猿意马，休使返倒。如同男儿决裂，莫踌躇、更休草草。速下手，仗十分苦志，免参阎老。万种尘缘一削，得真欢真乐，渐通玄奥。密护无为清静，自然之道。应物真常幽阒，气神相结成丹宝，功行满，跨祥云，归去三岛。
﻿满庭芳 赠文登小王先生,金,马钰,词,身为环堵，重封重锁。无著无漏无破。闲里寻闲，闲中有闲功果。常守常清常静，便独行、独坐独卧。忘机狡，更忘名忘利，忘人忘我。朴实实心实做，把多疑多惑，多多打过。得得来来得得，得个甚么。真如如如不动，觉灵明、灵灵则个。真消息，是真直相济，真仙来贺。
﻿满庭芳 赠王知玄,金,马钰,词,儿孙枷杻，妻妾干戈。惺惺灵利邪魔。蜗角蝇头名利，宠辱惊多。寻思上床鞋履，到来朝、事节如何。遮性命，奈一宵难保，争个甚么。好伴山侗马钰，松峰下逍遥，醉舞狂歌。膝上琴弹碧玉，调格冲和。炉中养成大药，现胎仙、舞袖婆娑。恁时节，礼风仙，同上大罗。
﻿满庭芳 赠长安吉祥散人王姑,金,马钰,词,死生事紧，悬甚儿孙。怡然跳出家门。物外逍遥，住个无事闲轩。常常澄心绝虑，便名为、捉马擒猿。尘念断，觉惺惺洒洒，自悟玄言。至妙精微去处，在风邻月伴，两脚云根。寂静方知洞里，别是乾坤。性命岂由天地，遮灵明、返本还元。归蓬岛，更无生无灭常存。
﻿满庭芳 赠长安徐先生,金,马钰,词,一明玄理，二曜交宫。三才四象究穷。通五彩霞光，来往清雨濛濛。六欲七情涤尽，八衢流、运转回风。九窍内，十分颠倒，显现真功。十极晴空虚白，九重门开阐，金玉重重。八色琉璃洞里，卧虎眠龙。七宝花开六出，五方中、四位归宗。三光照，二仪相从，一个神翁。
﻿满庭芳 赠宁海颜先生,金,马钰,词,降心一著，有些法度。要你自心省悟。闲想骷髅模样，缘甚作做。因贪气财酒色，损精神、堕于恶趣。如恐怖，管不须擒捉，自然得住。觉照心开坦荡，见浮名浮利，如无归素。内外倒颠颠倒，道家活路。触来不摇不动，遮本来、一点堪顾。神光灿，上九霄，跨云归去。
﻿满庭芳 赠乔李郭三仙,金,马钰,词,修行之士，不在居山。勿劳环堵弯跧。何必驱驱来往，远远相参。休要持功打坐，又何须、耕种艰难。休劳苦，更不须出药，博换衣餐。看你留心何处。但无些染著，打破般般。好向廛中展手，乞觅馀残闲看浮名浮利，叹死生、灰了心间。忘尘念，管将来，位列仙班。
﻿满庭芳 赠众女姑,金,马钰,词,嫌风怕日，爱惜容仪。画堂深处相宜。对镜梳妆，整理金缕罗衣。因闻风仙蝉蜕，慕真修、决烈无疑。弃华丽，便蓬头垢面，布素归依。昔日灵根受病，知今却，须当下手亲医。搬运身中日月，直接天涯。自然木金成宝，现神珠、晃曜清沂。主知道，这些儿，不可思议。
﻿满庭芳 赠众道友,金,马钰,词,色财粘惹，如漆如胶，要他清爽爻爻。那更名缰怎解，利锁难敲。终日忧儿愁女，又何曾、暂开眉梢。火院里，把身躯陷了，如灸如炮。若悟无常事紧，将恩爱尘缘，猛烈俱抛。物外逍遥性命，便是知交。日用心清意静，看云涛、龙虎咆哮。神光灿，现本来面目，天地难包。
﻿满庭芳 赠刘守初,金,马钰,词,道家活计，少说些个。清闲一味无过。并没攀缘爱念，俗事相魔。逍遥水云自在，任东西、日月如梭。忺游历，便携筇趿履，项笠披蓑。不论天涯海畔，飙飙地，如痴似醉狂歌。外即虽然疏散，内养冲和。神丹一朝鍊就，放霞光、万道非多。恁时节，礼拜风仙，直上大罗。
﻿满庭芳 赠朱官人张书表,金,马钰,词,诸公听我，自有神京。垆中亦有蓬瀛。五色霞光上下，来往飞升。识得水云活计，更无劳、足力游行。固性命，便般般打过，有甚闲争。好事先人后己，守清虚，营养一点灵明。应物真常自在，动止安宁。一朝功成行满，去朝元、云步身轻。真了了，似重阳师父，无灭无生。
﻿满庭芳 赠权知微,金,马钰,词,因何绝利，为甚忘名。曾观五岳真形。玉性如珠似印，灿烂光明。从斯假躯识破，便灰心、更不劳生。寻出路，恐灵光一点，落在迷坑。割断攀援爱念，搜玄妙，无中捉个为凭。静静清清湛湛，杳默昏冥。功成七还九转，挂仙裳、鹤羽轻轻。朝元去，指瑶台阆苑云行。
﻿满庭芳 赠汝车赵三仙,金,马钰,词,休言嗽咽，莫说存想。吞霞服气虚妄。打坐持功，抽手挽脚劳嚷。采战神丹散失，服还元、水火不当。端的处，是无为至理，最堪倚仗。心好逍遥快乐，做逍遥快乐，常教豁畅。神好清闲供应，清闲坦荡。冲和自然成宝，得亘初、一点明朗。神光灿，现本来面目模样。
﻿满庭芳 赠严公,金,马钰,词,昨宵梦里，幸遇重阳。授予秘密仙方。杳杳冥冥恍惚，太白其黄。便是刀圭颜色，往来流、饮似琼浆。成丸弹，服之一粒，八脉安康。携执增添刚刃，生光彩辉辉，晃耀明堂。諕得邪魔鬼魅，远远潜藏。自然化生儿现，跨青鸾、得赴蓬庄。遮玄妙，示同流，各要消详。
﻿满庭芳 赠吴知纲先生,金,马钰,词,外功外行，作福因由。不如身内真修。调养真铅真汞，上下交流。山前金龙嬉戏，大海中、玉虎遨游。便警动，遮无形无影，婴姹绸缪。走上灵台对舞，更不须启口，恣意歌讴。烂饮刀圭醉卧，宝藏琼楼。结成胎仙踊跃，引青鸾、稳驾神舟。归蓬岛，有金童邀赴瀛洲。
﻿满庭芳 赠宋先生,金,马钰,词,休夸富贵，莫骋荣华。无常事紧堪嗟。休学云阳朱判，利锁名枷。好继风仙悟道，弃家缘、仙路无差。长久志，炼凡心似玉，绝尽纤瑕。度日唯凭乞化，憨憨地，逍遥云水生涯。常处常清常静，常有黄芽。无中功成九转，现胎仙、手掌灵砂。恁时节，与山侗，同步烟霞。
﻿满庭芳 赠宋何二先生,金,马钰,词,舍家学道，争柰心魔。心中憎爱尤多。心意如猿如马，如走如梭。心生尘情竞起，纵顽心、不肯消磨。心念恶罪，皆因心造，怎免阎罗。奉劝专降心意，把胜心摧挫，如切如磋。心若死灰，自是神气冲和。真心无染无著，起慈心、更没偏颇。心念善道，皆因心造，超越娑婆。
﻿满庭芳 赠张小仙,金,马钰,词,松峰之下，闲饮刀圭。荐杯火枣交梨。抚动心琴，鸾鹤上下争飞。虎龙一齐哮吼，便唬回、六贼三尸。阴魔散，觉天清地静，日月辉辉。斡运金光玉艳，聚祥烟瑞气，结正婴儿。体挂仙裳，足履霞彩云霓。口称不生不灭，指蓬瀛、路上堪归。遮些个，道家活计，说与人知。
﻿满庭芳 赠杜公及众道友,金,马钰,词,勤勤香火，谨谨看经。专专供养他人。种种作福，惟恐失了人身。明明将来富贵，奈区区、贩骨艰辛。终何济，愿人人听劝，别有良因。拂袖归于物外，占道逍遥自在，燕处申申。相结云朋霞友，风月亲亲。斡运亘初一点，炼本来、真个真真。神光灿，做长生，久视人人。
﻿满庭芳 赠辛五翁姜四翁,金,马钰,词,豪富过人，作为异众，莱阳姜鉴辛通。文登趁醮，不惮冒霜风。来往近乎千里，投坛告、马钰姜公。持孝道，宰公闻得，惠酒劳奇功。虔诚逢感应，醮仪才罢，仙现云中。命丹青妙手，传写奇容。从此住行坐卧，搜斡运、阴里阳宫。忘尘事，乡人钦羡，相重更相崇。
﻿满庭芳 赠陈公王先生,金,马钰,词,逍遥自在，云水遨游。身如不系孤舟。坦荡无拘无管，无喜无忧。时时恣情歌舞，任傍人、笑□飍飍。清贫志，且随缘度日，誓不贫求。处世鹧空相似，如莲花不著，水之踪由。便把三坛等施，六度齐修。自然果圆无漏，心清静、超彼优游。稽首礼，无上尊圣，佛道仙俦。
﻿满庭芳 赠武功薛先生,金,马钰,词,同流相聚，递相觉察。须当外搜内恻。斗做修行，有若争头竞角。见贤思齐休妒，把神珠、时时擦抹。如开悟，便宜乎先觉，觉乎后觉。更且听予重劝，论修行全在，无为绝学。莫使尘缘间隔，本来素朴。净清能分真假，自然明、道非遥邈。功夫到达幽微，神仙掌握。
﻿满庭芳 赠泾阳县二女姑,金,马钰,词,奇哉至理，常净常清。易知易晓难行。要做神仙，须索认此为凭。休别搜玄搜妙，便登心、遣欲忘情。无染著，更无憎无爱，无竞无争。悟后触来不动，觉无中尺地，悉皆归宁。日月同官，昼夜团聚光明。不神而神显现，驾祥云、奔赴蓬瀛。朝玉帝，显真功，清静道成。
﻿满庭芳 赠姚元明,金,马钰,词,荣华不藉，富贵不恋。妻男任交生怨。万事俱忘，一志十分修鍊。心意常清常静，觉壶中、天开地展。堪赏玩，见龙蟠虎绕，坎离宫殿。或变婴娇女姹，向明堂，便把翡翠帘捲。祥瑞中间，认得本来头面。手擎金丹大药，显无为、功成九转。神光灿，便跨鸾，奔赴琼宴。
﻿满庭芳 赠姚玄玉,金,马钰,词,道家活计，坦荡蓑衣。住行坐卧相宜。悟彻清贫快乐，绝尽狐疑。生涯逍遥自在，水云游、海角天涯。无系绊，纵闲闲来往，有甚归依。把握玄中妙趣，除心病，修炼有似良医。谁信男儿有孕，不可思议。气结神凝命住，产胎仙、超越九嶷。恁时节，显朝元，归去容仪。
﻿满庭芳 赠姚守清李守静,金,马钰,词,休将清净，却做寻常。可凭秘密仙方。昼夜行持，决要万事俱忘。柰何从前熟景，便时时、斗乱心肠。常断制，似两家征战，各举刀枪。剿尽尸虫猿马，处无为无作，无事之乡。常应常清常静，常得嘉祥。更凭真慈相助，行功成、得赴蓬庄。乘云去，访重阳师父，师祖纯阳。
﻿满庭芳 赠姜王二先生,金,马钰,词,人人须道，次叙须知。始初屏子休妻。次则离家乞食。无作无为。但见老人童稚，便须当、礼乐先施。行大善，但生心举意，念念慈悲。挫锐摧强忍，把攀援爱念，莫起些儿。自是灵台渐莹，与道相宜。山上赤龙汞绕，海中间、黑虎铅围。大丹熟，指蓬瀛，跨朵云归。
﻿满庭芳 赠姜师兄,金,马钰,词,持功打坐，礼上哦吟。餐霞辟谷看经。符水精专存想，嗽咽劳形。多迷房中之术，服还元、水火为凭。且不罪，遮般般功法，错了修行。若悟无为大道，绝攀援爱念，喜怒尘情。意静心清精秘，气结神凝。自然性停命住，起真慈、功行双成。金童诏，便携云跨凤，得赴蓬瀛。
﻿满庭芳 赠洞云散人陈姑,金,马钰,词,清清净净，搜获玄玄。观天可认根源。敷布参罗万象，日月相传。仿效女娲手段，撮虚无、五色新鲜。下火鍊，大功成，了了无缺无圆。得一清宁人地，无为作，自然永永绵绵。杳杳冥冥，娠德产个胎仙。便是本来面目，更明知、无口能言。恁时节，有金童来报，得去朝元。
﻿满庭芳 赠皇甫先生,金,马钰,词,始初一著，仙凡争交。须知斗敌爻爻。俗意俗心力大，投漆没胶。真心裂来周正，免火坑、里面身炮。牢把捉，切堤防失脚，身卧荒郊。若悟无常不测，仗慧刀刚志，战退猿猱。自是心清意静，龙虎咆哮。神气湛澄凝结，大丹成、天赐仙袍。驾云去，赴蓬莱，宴赏蟠桃。
﻿满庭芳 赠赵先生母蓬瀛散人,金,马钰,词,京兆城中，章台街里，有个豪富杨姑。道庵创置，与子不尘居。燕处逍遥快乐，戴云包、酷好清虚。阴德积，怜贫爱老，设狱祭魂孤。环墙修十座，衣餐独赡，三处安厨。寿长年，出自道力相扶。腊月下旬有二，与真人、降诞无殊。功行累，将来定是，跨鹤赴仙都。
﻿满庭芳 赠赵抱玄,金,马钰,词,抱玄远俗，不恋荣华。恬然滋味无加。一片闲心物外，别有生涯。无为自然清静。结些儿、密妙堪誇。丹田内，便拍塞塞地，白雪黄芽。内有真阳锻鍊，把元初根蒂，复变灵砂。得见通明真性，似玉无瑕。功夫十分圆备，访蓬瀛、步步烟霞。空虚里，有金童玉女，迎入仙家。
﻿满庭芳 赠赵雷二先生,金,马钰,词,听予叮嘱，休挨饥寒。休执外乐歌欢。休做风狂九伯，谄诈多般。休起无明业火，更休思、名利相干。休心急，也休迷休执，休受人谩。只守平常度日，处无为清静，自是长安。大道冲和真气，全在心闲。欲要性停命住，万缘消、自结金丹。神光灿，定将来，云步仙坛。
﻿满庭芳 赠骆先生刘石二先生,金,马钰,词,诸公学道，莫学奇怪。无为无作无赛。百不歌中四句，偈内持戒。身心木雕泥捏，遇千魔、万难不采。常宁耐，常宁耐常耐，宁耐宁耐。悟彻观天之道，执天行关要，自是交泰。常处真常常应，常静常在。真常真欢真乐，现真如、超越三界。真无坏，真无坏，无坏无坏。
﻿满庭芳 赠徐道渊,金,马钰,词,猛抛俗海，一志投玄。全真清静为先。心上无思无虑，无党无偏。无中得些雅趣，守清贫、度日随缘。自然理算，从今至古，罕有人言。惟有神翁苗裔，能承当，身中自是周圆。海底灵龟灵口，灵吸灵泉。灵光复喷绛阙，结金丹、一颗新鲜。无生灭，与山侗，共礼风仙。
﻿满庭芳 赠涂山于先生,金,马钰,词,闲闲搜获，人家儿女。生前住在何处。有甚亲亲恩爱，与他相聚。生死不相替代，甚劳劳、为他辛苦。还省悟，便须当拆火，拂袖归去。云水姿情游历，无萦系，自然忘机绝虑。三叠心琴，引动姹婴歌舞。虎龙一齐蟠绕，结金丹、转增开悟。积阴德，行功圆，真师来度。
﻿满庭芳 赠莱阳县众醮首,金,马钰,词,高密钟真，莱阳姜鉴，废坊辛氏名通。邀予追荐，不避雪和风。捧示众官书疏，跪领外、承顺诸公。居环堵，一餐薄粥，须办十分功。加持非草草，玉山踏碎，金藏颐中。要虎龙交媾，产出元容。整顿精神惺洒，救亡灵、尽赴蓬宫。人听劝，齐心乐善，释道一般崇。
﻿满庭芳 赠曹八先生,金,马钰,词,妙玄易解，心意难善。穷究如何长便。牢捉牢擒，争柰马猿跳健。十二时中返倒，斗唆人、生情起念。当发愿，便至死来来，与他征战。饶你十分颠傻，却怎禁，坚志专专锻鍊。达悟知空，自是内观不见。才方生育天地，药炉中、日月运转。常清静，圣功生，神明出现。
﻿满庭芳 赠淳化老乔先生,金,马钰,词,顿抛世网，猛跳迷坑。物外兀兀腾腾。恰似孤云野鹤。来往纵横。遮枚清贫懒汉，谢心神、不肯劳生。无染著，另偎偎拈的，做著修行。藏伏聪明智慧，肯争头竞角，妒贤嫉能。万事俱忘清静，天地归宁。三田自然结宝，现胎仙、当面澄澄。神光灿，指蓬瀛，便是前程。
﻿满庭芳 赠淳化染何先生,金,马钰,词,染家为作，闲闲思忖。讲些是非试听。揽下绫罗纨绮，满椿一甑。缘甚炼教伤熟，为惜他、颜色故恁。染轴了，更须碾砑，且图光莹。抛散水浆无限，遇人来、取要即当便认。解了瑕头缠缚，自然见姓。恰如修行一著，无萦系、可观真性。常清静，显神光，灿汕有准。
﻿满庭芳 赠湖口王先生,金,马钰,词,山侗谨劝，名利人人。只知富贵安身。岂悟吾门一著，出世根因。虎龙交驰凤阙，更无中、婴姹成亲。谁信道，并不忓凡俗，夫妇婚姻。金木三般问隔，用玄机斡运，混合成真。顿觉男儿怀孕，不神而神。性命不由天地，自心知、永占长春。神光灿，跨云归，参礼洞宾。
﻿满庭芳 赠道友徐司判,金,马钰,词,名缰相引，别离登州。远来积石时秋。司判美任，止是一载因由。才到瓜期相逼，岂都无、行色忧愁。叹往复，是八千馀里，毕竟何求。好学渊明解职，效海蟾纳印，慷慨云游。相继神翁决裂，物外真修。保养先天之物，运自然、火锻丹丘。功行满，驾祥云，趋赴瀛洲。
﻿满庭芳 赠韩四机宜,金,马钰,词,机宜韩氏，不就承荫，无心进修举业。惟恐名缰相引，无休无歇。更有一般高见，鼓盆歌、转生欢悦。常落魄，访村杯闲饮，不拘时节。不管儿孙生计，便拖条藜杖，远离巢穴。经载忘归，惟好嘲风咏月。稍似山侗活路，傥留心、搜寻秘诀。转开悟，做真修，仙班同列。
﻿满庭芳 赠路宿刘先生,金,马钰,词,伊予同里。自来交契。各贪浮名浮利。总悟无常，物物般般捐弃。予先别离宁海，又继而、贤来关里。愿同志，更同心同德，同搜玄理。慎勿攀援爱念，便宁心宁意，全神养气。尘世之中，不染不著为最。殷勤完全功行，常清静、有些消息。神光灿，泼焰焰焰地，是你真底。
﻿满庭芳 赠零口杨悟一,金,马钰,词,杨姑悟道，猛烈难比。便把镜楼摔碎。识破皮囊臭腐，誓不梳洗。一志蓬头垢面，便披蓑、策杖顶笠。绝聪慧，戒无明业火，自常挫锐。断制男儿何似，比追魂取魄，索命活鬼。富贵荣华弃尽，更不留意。常守常清常静，处无为、自然之理。功行满，向十洲三岛。占个仙位。
﻿满庭芳 赠零口通明散人害风魏姑,金,马钰,词,身为女子，志似男儿。悟来跳出门儿。道上搜寻，恋其美女娇儿。性似孤云野鹤，世尘缘、不惹些儿。真脱洒，便堪称，比个大丈夫儿。认正本来清净，农何须，谓认虎儿龙儿。也不整理离坎，姹女婴儿。无为大功成就，产一个、无相人儿。阳纯了，便得与，太上做儿。
﻿满庭芳 赠零口康先生,金,马钰,词,人人学道，个个心急。急要妙玄端的。搜索刀圭铅汞，洞天月日。采访木金间隔，紧搜求、天机秘密。听予劝，遮异名异相，且休寻觅。先断气财酒色，把尘心俗念，速当洗涤。万事俱忘，精气自无走失。心清自然明道，万神灵、自通消息。能如此，望蓬莱三岛咫尺。
﻿满庭芳 赠潍州苗先生,金,马钰,词,休夸美妙。休夸年少。休夸惺惺傻俏。休要夸张，能运心机奸狡。休夸多才多艺，更休夸、善耽家小。休夸衒，也休夸富贵，比贤校少。闲想轮回生死。闲闲看，丹经子书庄老。闲里寻闲，自是通玄明奥。闲中澄心养气，用闲功、炼成真宝。得闲趣，做清闲仙子最好。
﻿满庭芳 赠醴泉县任公,金,马钰,词,任公决裂，也待风流。专心道上搜求。子细研穷，何者名为真修。认正即心是佛，除心外、匪是良由。无别法，便澄心遣欲，捉住猿猴。心上纤毫不挂，更那堪，时复闲想骷髅。自是心忘境灭，真性优游。常常心怀恻隐，起真慈、功行圆周。神光灿，向大罗，恣意云游。
﻿满庭芳 赠醴泉吴郎中,金,马钰,词,黄金满屋，白玉盈房。儿孙罗列成行。饶你般般遂意，难免无常。要脱轮回生灭，除非是、云水溪傍。常清净，也不须礼念，只爇心香。仿效风仙了道，继史公归逝，豁豁洋洋。两个神仙，尽是与你同乡。即非远年传说，是迩来、亲见嘉祥。但放下，便管教云步蓬庄。
﻿满庭芳 赠爨公,金,马钰,词,蓬头垢面，秘奥埋名。颐神养气忘形。并没纤尘挂染，意静心明。逍遥自然快乐，握玄机、修进长生。清闲处，管胜如火院，苦海冤坑。卧月眠云弄斗，调龙虎，婴娇女姹堪凭。斡运飞金走玉，杳杳冥冥。灵光一点来往，现元初、妙相身轻。乘鸾凤，指蓬瀛路上前行。
﻿满庭芳 邀姚公书,金,马钰,词,山侗稽首，自别姚仙。思心度日如年。即此清清雨霁，遍润芝田。伏惟神明协相，处安闲、法体翛然。钰如昨，荷寻常留念，书信相传。辄有微言相恳，谭仙去相邀，鹤羽翩翩。傥若携云光访，感激难言。些儿闲中闲事，待贤来、面罄不宣。山侗拜，上玄中玄玉座前。
﻿瑞鹧鸪,金,马钰,词,心香爇起唱行香。真乐真闲兴味长。便觉眉头无利锁，何愁身上有名缰。昔年曾作肥家子，今日还为出舍郎。到此逍遥常自在，哩凌哩啰又何妨。
﻿瑞鹧鸪 劝道友,金,马钰,词,清虚虽好恋家缘。著甚因由上得天。顶戴恩山犹论道，身居苦海尚擎拳。是非窟里功难就，名利丛中果怎圆。若不回头寻出路，如何只恁做神仙。
﻿瑞鹧鸪 收家书,金,马钰,词,家书接得急开封。正值糊窗要避风。我愿难随你意去，道心不与俗心同。行功未满大千数，云水须游太一宫。传语儿孙并弟侄，后来书至撇墙东。
﻿瑞鹧鸪 过杨柳渡,金,马钰,词,马风宁海遇重阳。西入关来放肆狂。好看梅溪杨柳渡，喜游竹径杏花冈。秦川铺锦宜春睡，渭水横丝系日长。胜景无穷吟不尽，命工图画比仙乡。
﻿瑞鹧鸪 住环堵,金,马钰,词,冬虽无火抱元阳。夏绝清泉饮玉浆。蜡烛不烧明性烛，沉香无用爇心香。三年赤脚三年愿，一志青霄一志长。守服山侗环堵内，无恩相报害风王。
﻿瑞鹧鸪 咏茶,金,马钰,词,卢仝七碗已升天。拨雪黄芽傲睡仙。虽是旗枪为绝品，亦凭水火结良缘。兔毫盏热铺金蕊，蟹眼汤煎泻玉泉。昨日一杯醒宿酒，至今神爽不能眠。
﻿瑞鹧鸪 居庵,金,马钰,词,闲人相访有何妨。唯恐闲人话短长。真乐真闲无议论，至微至妙绝商量。是非欲说气神散，名利谗言道德忘。不若澄心常默默，自然彼此得清凉。
﻿瑞鹧鸪 寄华清道众,金,马钰,词,环墙围合洞中天。瑞气祥光愈接连。白鹿怀中常稳坐，青牛背上得闲眠。骊山不到经三载，华岳相违近四年。霞友云朋应怪我，争知此处结金莲。
﻿瑞鹧鸪 督韩三官人,金,马钰,词,男儿决烈在方谈。口契相违亦害惭。虽是韩三疏马二，柰何马二忆韩三。养家便是甘中苦，学道须知苦里甘。甘苦苦甘还省悟，出离火院住云庵。
﻿瑞鹧鸪 赠众道契,金,马钰,词,修行何处用功夫。马劣猿颠速剪除。牢捉牢擒生五彩，暂停暂住免三涂。稍令自在神丹漏，略放从容玉性枯。酒色气财心不尽，得玄得妙恰如无。
﻿蓬莱阁,金,马钰,词,熬煎急。熬煎煎逼熬煎客。熬煎客。妻男魔障，妙玄墙隔。遇予便把清凉测。清凉路上难缘溺。难缘溺。气通和气，息调传息。
﻿蓬莱阁,金,马钰,词,投玄急。投玄做个聪明客。聪明客。静清心月，不教云隔。死生生死无人测。效予入道能超溺。能超溺。虎蟠龙绕，性停命息。
﻿蓬莱阁,金,马钰,词,行法急。斩妖断祟书符客。书符客。振威叱喝，有伤和隔。遇予好把修行测。修行自是无仙溺。无仙溺。盖因修鍊，念忘心息。
﻿蓬莱阁,金,马钰,词,猿急。猿不动真吾客。真吾客。传灵榭，金间隔。真修炼非凡测。珠光莹难尘溺。难尘溺。生灵焰，消烟息。
﻿蓬莱阁 劝回,金,马钰,词,休急急。儒家本是蓬瀛客。蓬瀛客。谪居尘世，香花相隔。数船网罟焚无测。度仙桥上难沈溺。难沈溺。济人道路，往来宁息。
﻿蓬莱阁 劝宋公辅,金,马钰,词,儒家急。儒家不悟行尸客。行尸客。钻研活路，无遮无隔。令人泛海夸强测。岂思风浪扁舟溺。扁舟溺。此般宁忍，劝君休息。
﻿蓬莱阁 劝道,金,马钰,词,魔急。魔怎乱修仙客。修仙客。谈玄妙，男远隔。求寸禄人休测。乡无漏难漂溺。仪运转，行真息。
﻿蓬莱阁 本名秦楼月赠岜山前谭二翁,金,马钰,词,谭公急。急迎物外逍遥客。逍遥客。专来缘化，幸无阻隔。焚烧船网无心测。四方称誉难名溺。难名溺。诸馀守旧，转增利息。
﻿蓬莱阁 和重阳韵,金,马钰,词,清清漠。漂漂运转蓬莱阁。蓬莱阁。盈盈个内，即非凡廓。炎炎火鍊超升药。时时虎啸龙吟恶。龙吟恶。真真惊起，永无沈落。
﻿蓬莱阁 和重阳韵,金,马钰,词,云烟漠。往来浮动蓬莱阁。蓬莱阁。虎龙蟠绕，飞升灵廓□□。自然结就金丹药。亘初真性难生恶。难生恶。功成行满，得归碧落。
﻿蓬莱阁 咏海市,金,马钰,词,灵烟漠。红光紫雾成楼阁。成楼阁。鸾飞凤舞，往来琼廓。神仙队仗迎丹药。虚无造化龙生恶。龙生恶。蓬莱三岛，横铺碧落。
﻿蓬莱阁 述怀,金,马钰,词,离沙漠。顿忘宁海军中阁。军中阁。我无回顾，志清天廓。虚无撮住堪丸药。虎龙哮吼从教恶。从教恶。劝人修道，救人崖落。
﻿蓬莱阁 俗秦楼月藏头继重阳韵攒三拆字,金,马钰,词,漠。洗涤蓬莱阁。蓬莱阁。浮动，撼摇琼廓。炉鍊丹阳药。镇日精神恶。精神恶。钰得诀，无堕落。
﻿蓬莱阁 借张修祖殿试韵,金,马钰,词,还乡急。关西牒发山东客。山东客。三千馀里，关山遥隔。当时枉把予闲测。而今且恁身如溺。身如溺。他年重话，修仙真息。
﻿蓬莱阁 赞尹真人,金,马钰,词,无烟漠。集仙观里飞仙阁。飞仙阁。巍巍高耸，半侵云廓。尹真法体方圆药。人还心敬消诸恶。消诸恶。本来灵物，免教流落。
﻿蓬莱阁 赞重阳真人,金,马钰,词,离西漠。重阳来访蓬莱阁。蓬莱阁。祥光浮动，果然侵廓。阐扬教典胜施药。道尊自是师严恶。师严恶。僻人归正，要超碧落。
﻿蓬莱阁 赠于疃化网杨法师,金,马钰,词,行法急。留心行法奔波客。奔波客。外行救治，内忘通隔。木金三间当搜测。居于物外能趖溺。能趖溺。气和神畅，子安母息。
﻿蓬莱阁 赠门人,金,马钰,词,修仙急。超然一志非常客。非常客。值魔遭难，荡关冲隔。精微妙处心头测。转增开悟难迷溺。难迷溺。鹑居鷇食，念忘情息。
﻿蓬莱阁 赠马彦高,金,马钰,词,都同急。务场无本为愁客。为愁客。祷他官长，免教亏隔。遇予咒酒忘忧测。能医百病如扶溺。如扶溺。更宜规措，自然增息。
﻿蓬莱阁 赠吴庵师,金,马钰,词,庵师急。庵师和尚迎仙客。迎仙客。香烟缭绕，把予眸隔。如麻观者难筹测。良缘共结功无溺。功无溺。龙华三会，熙熙消息。
﻿蓬莱阁 赠赵公,金,马钰,词,当周急。惯曾为侣偏怜客。偏怜客。成人之美，自无障隔。遇予好把精微测。拯危救苦扶持溺。扶持溺。自然通道，气神和息。
﻿蓬莱阁 赠谭公,金,马钰,词,于郎急。留心长在船头客。船头客。杀鱼虾命，罪根非隔。把予言语休胡测。速烧船网冤魂溺。冤魂溺。要全灵物，踵间通息。
﻿蓬莱阁 赠谭公子,金,马钰,词,人人急。人人海上为船客。为船客。业缘长做，福缘长隔。遇予劝化深宜测。焚烧船网难功溺。难功溺。福缘善庆，业缘除息。
﻿虞美人,金,马钰,词,重阳师父谈炉灶。全在心田了。山侗亦认本来真。性停命住，永永是吾神。从今内外成颠倒。渐渐通明道。故将诗曲劝多人。猜得春花秋月好为亲。
﻿虞美人 继重阳韵,金,马钰,词,马风得遇心尘少。通得玄中妙。自然耻戴皂罗巾。真息绵绵，营养不神神。慧灯不住通天照。性命须当了。金炉便是鍊丹身。坦荡逍遥，做个散闲人。
﻿解佩令,金,马钰,词,摧强挫锐，常搜己过。处真常、毋劳打坐。每向人前，须做小、无心做大。坎离中、虎眠龙卧。不憎不爱，无人无我。又何愁、非灾横祸。自在逍遥，与云朋、霞友唱和。占清闲，自家几个。
﻿解佩令 和古韵,金,马钰,词,山侗猛省，因师法旨。觉从前、不是不是。剔正根源，要日月、壶中并至。透玄关、应希夷理。龙吟虎啸，能行能止。剖昏迷、慧刀锋利。鍊就神丹，金盘托、聊充微礼。献风仙、博本师喜。
﻿解冤结,金,马钰,词,凤仙符水。陆公药饵。两处住，一山一市。遣钰居廛敢相违，便当离此。怀真一、难为有二。予非秀士。道通奥旨。认根源，伏降心意。缚马擒猜觉狂游，喝声便止。休相侮、假身是寄。
﻿滴滴金 赠蔡公,金,马钰,词,水云自在逍遥客。木金聚，更无隔。婴姹从此认知识。看无中颜色。虎龙战斗曹溪侧。鼎炉内，鍊黄白。大丹成就有谁尝，蔡先生消得。
﻿德报怨/昭君怨 赠吴知纲,金,马钰,词,急性更为慢性。意静自然心静。憎爱两俱忘。绝炎凉。虎绕龙蟠光莹。丹结玉童邀请。舞袖出昆冈。赴蓬庄。
﻿踏云行,金,马钰,词,六出飘飏，万峰耸翠。琼花陨地风吹起。穿帘透幕逞逍遥，人前故要呈祥瑞。渔父莎披，子猷兴至。高阳酒价重增贵。万民何事有馀欢，来年定是成丰岁。
﻿踏云行,金,马钰,词,耳听金经，口餐玉饼。手持象管书心印。虽然事事竞相萦，真如不动常清净。欲要灵明，须磨内镜。居尘不染真常应。真常应后显胎仙，胎仙显后真常定。
﻿踏云行,金,马钰,词,重到兴平，广开言路。蓦然兴尽思归去。踏莎行计指长安，愿人早早心开悟。贫富由天，子孙阴注。算来分定休思虑。闻身康健速修持，真诚博个真师度。
﻿踏云行,金,马钰,词,谨写青词，专修黄箓。香茶酒果并香烛。钟声磬韵透青霄，科仪款款当宣读。瑞气氤氲，祥烟馥郁。金童玉女传言速。不惟寿永过松筠，仁人可以同仙福。
﻿踏云行,金,马钰,词,祖住云阳，嵯峨山下。自来生计之乎者。却因唐末去东牟，到今三百馀年也。数世哀荣，不堪重话。我今因遇家缘舍。水云游历入潼关，超然显个还乡马。
﻿踏云行,金,马钰,词,两县三仙，一心同处。递相传授玄玄语。水云溪畔乐逍遥，烟霞洞里忘思虑。鍊汞烹铅，调龙引虎。静中结正三田主。功成跨鹤去朝元，大罗天上为仙侣。
﻿踏云行,金,马钰,词,遍室清凉，满堂功德。四方八表无遮塞。灵光万道出昆仑，人前岂敢夸仙格。缄口无言，灰心有则。姓名已录华胥国。逍遥自在看长安，金花玉蕊亲收得。
﻿踏云行,金,马钰,词,豁豁洋洋，详详审审。仙家出语何须恁。山侗自揣一鳌鱼，金鳞晃日如新锦。云水逍遥，身心恣任。欲为上士相争甚。大家共喜白衣来，玄中玄酒宜同饮。
﻿踏云行,金,马钰,词,三髻轩昂，一般仙格。宜乎花戴青黄白。这些道意少人知，马风再遇亲传得。欲要修持，须依法则。日来月往通关脉。烹铅鍊汞结金丹，功成行满蓬瀛客。
﻿踏云行,金,马钰,词,自在闲人，逍遥烈士。清贫快乐忘尘事。风前月下抚心琴，龙吟虎啸来参侍。或隐山林，或居廛市。劝人回首头头是。尘中诱化结良缘，云朋霞友应翘俟。
﻿踏云行,金,马钰,词,捉住飞乌，牢擒走兔。二轮日月常相聚。光明照耀洞中天，清清雨降如甘露。拨散浮云，宁留薄雾。蓬莱仙子时时遇。从斯道号号丹阳，将来决定朝元去。
﻿踏云行,金,马钰,词,重遇重阳，重重悟道。扶风马子何愁老。调龙引虎弄明珠，明珠出路应须早。以钰为名，字呼玄宝。云中子得为佳号。木牛小字字山侗，山侗指日登仙好。
﻿踏云行,金,马钰,词,偶尔心明，自然灵感。宝珠出入骊龙颔。真常常应显昭彰，性通通达无昏暗。处世悭贪，则吾岂敢。缊袍共敝而无憾。争名竞利我输君，眠云卧月君输□。
﻿踏云行,金,马钰,词,马钰平生，心平性善。因师钓出牟平县。逍遥坦荡过东平，平安无事身康健。得到兴平，治平为念。清平快乐无征战。云游地脉太平宫，平平稳稳行方便。
﻿踏云行 全真堂竹帘,金,马钰,词,白刃持籋，青丝作线。一经一纬挨排遍。功成不敢挂茅檐，全真堂里垂方便。隔断尘嚣，内容自见。闲闲不用他人卷。月钩高钓入青霄，恁时争看扶风面。
﻿踏云行 师父引马钰上街求乞,金,马钰,词,不说龟毛，无论兔角。幻躯闲想如蝉壳。怎生亦得显金容，算来全在心知觉。志不回环，道非遥邈。洞天白雪成红雹。化为自在个灵童，自然掌握长生药。
﻿踏云行 次重阳韵,金,马钰,词,因遇风仙，头分丫角。从今陡顿忘形壳。攀援爱念上心来，被予慧照先知觉。景灭澄明，道光遥邈。炉中露就灵灵雹。功成专待紫书来，胎仙捧出长生药。
﻿踏云行 次重阳韵,金,马钰,词,恳告前言，师前重审。传来秘诀元来恁。方知我是一鳌鱼，素鳞晃日如铺锦。坦荡无拘，逍遥恣任。利名识破干求甚。专归物外下功夫，清心净意刀圭饮。
﻿踏云行 茶,金,马钰,词,绝品堪称，奇名甚当。消磨睡思功无量。仲尼不复梦周公，山侗大笑陈抟强。七碗庐仝，赵州和尚。曾知滋味归无上。宰予若得一杯尝，永无昼寝神清爽。
﻿踏云行 赴刘公斋,金,马钰,词,玉液琼浆，调和玉屑。便教玉案堆冰雪。须凭玉杖作良工。捍成玉饼轻轻叠。蓦听金声，金刀细切。金炉里面烹无歇。馨香软美喂金牛，金牛饱后无生灭。
﻿踏云行 真武宫道士索,金,马钰,词,真武藏机，真君弃假。荣华富贵须当舍。手持慧剑样三尸，龟蛇一气相迎迓。灵应通明，神清幽雅。知白守黑些儿话。愿人省悟踏云行，好来相伴扶风马。
﻿踏云行 葡萄,金,马钰,词,根蒂蟠虬，龙须围绕。枝枝叶叶青青好。三光照曜结云棚，就中几穗非常宝。初似琉璃，终成码瑙。攒攒簇簇圆圆小。数珠相似恐人偷，马风吃了归蓬岛。
﻿踏云行 谢于公鞋,金,马钰,词,走入玄门，牵回白鲤。缀词感谢吾侪履。从今步步出红尘，无心著去观桃李。采访幽微，搜寻至理。因师大悟离乡里。一朝功满踏云行，邀公同去青霄里。
﻿踏云行 谢李师叔鞋,金,马钰,词,高尚先生，先生姓李。怜予乡远三千里。教言滋味胜琼浆，寻思不让元王醴。见赠予鞋，鞋非鞋履。藏机隐密传玄理。从今无分踏红尘，有缘走上青霄里。
﻿踏云行 道士索,金,马钰,词,东布烟萝，西排雪柳。秦川渭水添清秀。四方八表涌金莲，祥光瑞气轻轻覆。九转经营，一时功就。自然玉殿成无漏。三清高坐宝花台，谁知此景无中有。
﻿踏云行 赠丫髻姚玄玉,金,马钰,词,丫髻之中，明藏两吉。师名顶戴休更易。钟离昔日亦如斯，姚公仿效宁无益。性烛修完，命灯挑剔。灵光朗照知无极。迎仙客唱踏云行，瑶台月里投端的。
﻿踏云行 赠无为散人,金,马钰,词,三髻山侗，拜闻张氏。看人布施终非是。临渊休羡锦鳞肥，退而结网脂瞻视。欲住蓬瀛，何劳翘俟。蓬头垢面忘尘事。焚香百拜本夫心，同修愿继庞居士。
﻿踏云行 赠冯守慈,金,马钰,词,男女虽亲，死生难躲。浮名浮利浮云朵。万缘一撇恰如无，长生路上修仙果。玉户频开，金关紧锁。灵珠里面持经课。功成轻举踏云行，大罗天上端严坐。
﻿踏云行 赠吕守真,金,马钰,词,此个姑姑，谪仙姓吕。肯来贩骨为商旅。蓬头垢面道家风，云朋霞友非凡侣。莫骋容仪，一团臭腐。恩情劈碎非斤斧。心灰念断乐逍遥，大罗天上居仙府。
﻿踏云行 赠张公,金,马钰,词,不惑之年，心宜不动。常思玉杻金枷重。无常一著可伤悲，悟时速把良缘种。鄙了惺惺，装成懵懂。修完内貌频看供。功成行满去朝元，瑞云衬步香风送。
﻿踏云行 赠骆进道先为铁匠,金,马钰,词,跳出红炉，身无烧烙。水云游历非流落。晨昏调弄自然琴。清清滋味胜酥酪。逗引灵童，常交欢乐。八渠流水成璎珞。兀谁占得此家风，知新进道长安乐。
﻿踏云行 赠薛公藏头,金,马钰,词,敢轻传，专秘诀。谈岂比寻常说。田震地坎离攒，珠颗颗须调摄。子佳人，然离别。圭欲鍊朝金阙。生马钰踏云行，咛嘱汝心猿歇。
﻿爇心香,金,马钰,词,布施非凡，出俗因缘。舍娇儿、入道搜玄。人人称善，个个称贤。便远扬名，名扬远，出秦川。父母深恩，要报听言。我人除、擒捉心猿。气通八脉，功满三田。救九玄尊，七祖父，共成仙。
﻿爇心香,金,马钰,词,悟道翛然。出世因缘。但闻人、修建斋筵。长舒臂膊，立在傍边。便乞残羹，觅残饭，度残年。无耻无羞，灭火消烟。便留心、搜妙搜玄。阐开玉蕊，攒结金莲。觉气神清，精神秀，做神仙。
﻿爇心香 上街化导,金,马钰,词,师父重阳，真个真师。教马钰、专做贫儿。生涯清净，活路无为。应抚心琴，调龙虎，饮刀圭。誓不山东，缘在关西。且和光、混俗随时。笊篱闲把，惟望人知。愿不蚤归，休空过，疾修持。
﻿爇心香 劝世,金,马钰,词,颜貌苍苍，髭鬓斑斑。愈遇迷、嫉妒贪悭。不忧自己，抚谓妻男。便巧心生，无心肯，放心闲。苦海波中，火院常耽。运机谋、积业如山。不求大道，一向痴顽。算有谁知，修仙易，养家难。
﻿爇心香 劝众师兄求乞残馀,金,马钰,词,物外飘蓬。馁在其中。蓦然闻、撞动斋钟。残馀求乞，祷告玄宗。念出家儿，无家地，道家穷。麻麦充餐，消灭尸虫。觉虚心、实腹和冲。婴儿跨虑，姹女骑龙。在虚无中，来无迹，去无踪。
﻿爇心香 本名行香子夫妇分离,金,马钰,词,你是何人。我是何人。与伊家、元本无亲。都缘媒妁，遂结婚姻。便落痴崖，贪财产，只愁贫。你也迷尘。我也迷尘。管家缘、火里烧身。牵伊情意，役我心神。幸遇风仙，分头去，各修真。
﻿爇心香 示众师兄,金,马钰,词,未至丹阳，怎敢为师。对同流、说破些儿。长生妙处，似有施为。聚五采云，五行气，五方圭。酉雉生东，卯兔生西。是木金、间隔之时，净中意会，清里心知。愿早清心，早净意，早行持。
﻿爇心香 华亭县西庵主王公请住方丈,金,马钰,词,誓戒肥甘，欣气馀残。以惺惺，变作痴憨。不居方丈，不住华轩。把浴堂来，为睡室，且弯跧。外乐无心，内养真颜。叹尘中、独占清闲。将来功满，离了凡间。向大罗天，云霞洞，列仙班。
﻿爇心香 岐阳镇张同监问修行,金,马钰,词,休问因缘，各做修行。古人言、两句堪听。人人有分，个个圆明。但事情疏，心情净，达长生。元气盈盈，大法成成。创初观、日月停停。光辉莹莹，龙虎平平。觉本真真，常寂寂，永宁宁。
﻿爇心香 咏香,金,马钰,词,不爇沉香。闲爇心香。布仁风、处处闻香。人人向善，个个崇香。愿处无为，常清净，自然香。妙洞云香。虎啸喷香。更龙吟、吐出馨香。玉为宝篆，金结丹香。得赴蓬瀛，超三界，献真香。
﻿爇心香 咏鹤,金,马钰,词,虽处鸡群，如凤毰毸。自丁令、化现如斯。霜毛朱顶，玉羽琼肌。唼太湖萍，潭鼻粟，唳云霓。朝戏芝田，夕饮瑶池。待五乔、来控当归。舞吴市显，乘卫轩奇。便指蓬壶，朝金阙，赴丹墀。
﻿爇心香 客人樊公索,金,马钰,词,三髻山侗。叹个樊公。贩淄矾、苦海波中。要除烦恼，助一帆风。便弃繁华，离燔火，出凡笼。真个逍遥，真不迷蒙。守真清、真净真功。真真相济，真性玲珑。便得真风，成真趣，显真容。
﻿爇心香 继重阳韵,金,马钰,词,此个扶风。幼习儒风。遇风仙、传得清风。风狂便做。总笑余风。这风风风，风得煞，似心风。脱俗宜风，离境收风。向玄关、要捉云风。香风不断，悦我松风。待好风来，灵风至，便乘风。
﻿爇心香 继重阳韵,金,马钰,词,仙侣王风。来化扶风。启虔诚、特显家风。出这主梦，跨鹤乘风。要马风风，风取信，便随风。见景投风。藉甚儒风。脱家缘、故做心风。不迷假相，直认真风。更捉风飙，乘风马，驾云风。
﻿爇心香 继重阳韵,金,马钰,词,此个扶风。不会祥风。遇风仙、传得玄风。奇哉风味，清净家风。这一般风，风得好，屏淫风。施布仁风。阐出祥风。教风行、处处闻风。知风妙趣，舍俗如风。补破伤风，风光好，得真风。
﻿爇心香 寄白水冯公淄阳长老,金,马钰,词,白水冯公。宁海扶风。更淄阳、长老仙翁。三人一意，一志三通。便剿妖魔，擒猛虎，捉蛟龙。俗虑俱忘，真气和冲。得自然、晓达灵踪。金丹灿烂，玉性玲珑。待行功，超上界，住蓬宫。
﻿爇心香 寄柳巨济学录,金,马钰,词,奉劝书生。早悟浮生。舍荣华、物外游行。无思无虑，无爱无憎。便纵闲心，寻霞友，访云朋。常处常真，常净常清。做修持、自是灵明。铅为汞药，汞乃铅精。鍊大丹成，乘鸾去，赴蓬瀛。
﻿爇心香 善恶报,金,马钰,词,造恶之人，凶横无过。细寻思、最易柰何。生遭官法，死见阎罗。向狱儿囚，碓儿捣，硙儿磨。积善之人，恭顺谦和。细寻思、却总输他。难收黑簿，怎入刑科。更神明祐，家门庆，子孙多。
﻿爇心香 题仵先生东廊,金,马钰,词,六月严凝，腊月炎蒸。这真功、颠倒分明。阳中阴极，阴里阳生。出五行中，谁行到，我行程。万朵金莲，火里常荣。水中看、红焰升腾。两般攒聚，一性圆成。便戴三花，梳三髻，礼三清。
﻿爇心香 赠三水三老先生,金,马钰,词,猛悟无常，顿绝悭贪。脱轮回、恋甚妻男。出离火院，放肆婪耽。更头如蓬，面如垢，语如憨。万事俱忘，志鍊行庵。灭尸虫、敷布云昙。幽微穷究，道征相参。便讲玄玄，搜六六，论三三。
﻿爇心香 赠王五先生送环墙内饮膳,金,马钰,词,教去当除，争办斋厨。弟兄懑、错用功夫。不如休歇，早认元初。便觅云根，寻云脚，履云衢。喘息如龟，似有如无。觉冲和、来往宽舒。斡旋山岳，呼吸江湖。得产仙胎，成仙质，赴仙都。
﻿爇心香 赠华亭张大悟,金,马钰,词,大悟之人，能放心闲。弃利名、爱海恩山。食无求饱，居不求安。更不狂思，不下忽，不高攀。协气横横，甘露珊珊。用牛羊、车载循还。坎离交结，龙虎盘桓。得至精微，水精热，火精寒。
﻿爇心香 赠张刘二都料,金,马钰,词,奉劝清河，酷告彭城。暨诸公、休苦劳神。速离火院，早出迷津。纵水云游，归物外，作闲人。端的修行，洗涤心尘。以云朋、霞友为亲。研穷久视，讲论长生。便悟玄玄，通妙妙，得真真。
﻿爇心香 赠扶风县杨公马公,金,马钰,词,但愿人人，识破浮生。速抽身、猛弃尘情。休妻别子，绝利忘名。便洒然惺，豁然悟，顿然明。虎啸龙吟，气爽神清。做真修、汞炼铅烹。心平行满，丹结功成。得跨云霓，朝玉帝，住蓬瀛。
﻿爇心香 赠灵阳子李大乘,金,马钰,词,悟彻阳元。便把阳牵。要阳阳、彻地通天。阳穿八脉，阳透三田。觉一阳周，一阳就，一阳全。水养灵烟。火养灵泉。更灵灵、真秀相传。灵砂无漏，灵物牢坚。便结灵光，成灵宝，做灵仙。
﻿爇心香 赠阎知宫,金,马钰,词,此个知宫，本是神仙。外修持、错了因缘。听予劝化，索隐搜玄。便弃繁华，离尘境，访林泉。净意情心，耕种丹田。更常常、鍊息绵绵。命灯灿烂，性月团圆。待行功成，超达去，得升天。
﻿爇心香 赠彭官人,金,马钰,词,昨日官人，今日仙俦。悟浮生、水上浮沤。忽生忽灭，难保难留。便做风狂，成风雅，骋风流。心意清闲，云水遨游。以气财、酒色为雠。法名得得，道号休休。认本来如，无来去，好来由。
﻿斗修行 本名斗百花犯正宫,金,马钰,曲,同流宜斗修行，斗把刚强摧挫。斗降心忘，酒色财气人我。斗不还乡，时时斗悟清贫，逍遥。放慵闲过。斗要成功果。斗没纤尘，斗进长生真火。斗炼七返九还，灿烂丹颗。斗起慈悲、常常似斗无争，斗早得携云朵。
﻿水云游（北曲） 继重阳韵,金,马钰,曲,不住不住。火院当离，深宜别户。害风仙、化我扃门，这修行须做。腥膻戒尽常餐素。挂体唯麻布。待百朝、锁钥开时，效吾师内顾。
﻿白观音（北曲）,金,马钰,曲,久视长生法，须当万事忘。守心猿易灭，防意马难狂。引虎居龙窟，调龙住虎房。两般成一物，跨鹤赴蓬庄。
﻿白观音（北曲） 赠吴知纲,金,马钰,曲,谑号不勤勤，名为养拙人。穿衣慵举臂，吃饭懒抬唇。面垢但寻水，头蓬倦裹巾。尘劳不复梦，悟彻个中真。
﻿迎仙客,金,马钰,曲,日中乌，月中兔。走飞子午何曾住。虎随龙，龙随虎。东西来往，自是明琼路。姹娘歌，婴子舞。玉堂里面金为主。云为朋，霞为侣。逍遥自在，开阐全真户。
﻿挂金灯 赠重阳师父侄王周臣,金,马钰,曲,绝攀缘，心上生光莹。朗然变化。无穷异景。这密妙、教贤省。内貌宜，手速整。悟后分凡圣。亘初灵明，火内正劲。锻炼出、清中静。
﻿挂金索（北曲）,金,马钰,曲,三更里，明月正把乾坤照。吓得邪魔，千里不见了。退尽阴兵，不用刀圭妙。海底龟蛇，自然相盘绕。
﻿挂金索（北曲）,金,马钰,曲,四更里，无事好把真经看。句句幽玄，说道教修炼。不用水火，不用柴和炭。炼就灵丹，万两金不换。
﻿挂金索（北曲）,金,马钰,曲,五更里，天晓架上金鸡叫。有个忙儿，拍手呵呵笑。放饱牛儿，快活睡一觉。行满功成，自有丹书诏。
﻿挂金索（北曲）,金,马钰,曲,一更里，端坐慢慢调龙虎。运转三关，透入泥丸去。龙蟠金鼎，虎绕黄庭户。这些儿工夫，等闲休分付。
﻿挂金索（北曲）,金,马钰,曲,二更里，二点阴阳真气妙。上下三关，休教差错了。姹女婴儿，两个都放娇。金公黄婆，自然匹配了。
﻿憨郭郎（北曲） 赠重阳真人侄王周臣,金,马钰,曲,休要强贪名利，休要恋妻男。免轮回，生死苦，做痴憨。清净自然明道，神气自相参。功成朝玉帝，跨云骖。
﻿山中,金,马天来,七言绝句,青林寂寂鸟关关，画出风烟落照间。脱却草鞋临水坐，野云分我一边閒。
﻿会州道中,金,马舜卿,七言绝句,山腰薄雪眩朝暾，未放阳和入烧痕。一片长安世情月，梨花院落几黄昏。
﻿将赴平阳诸公祖席分韵作,金,高士谈,五言律诗,灞桥波似箭，南浦草如裙。此夜灯前泪，他年日暮云。醉和酲一半，悲与笑相分。莫作阳关叠，愁多不忍闻。
﻿秋兴,金,高士谈,五言律诗,鼓角边城暮，关河古塞秋。渊明方止酒，王粲亦登楼。摇荡伤残岁，栖迟忆故丘。乾坤尚倾仄，吾敢叹淹留。
﻿村行,金,高士谈,五言律诗,墟落依林莽，茅庐出短墙。儿童避车马，父老馈壶浆。半湿田新雨，犹青枣未霜。逢人问丰歉，一一叹声长。
﻿不眠,金,高士谈,五言律诗,不眠披短褐，曳杖出门行。月近中秋白，风从半夜清。乱离惊昨梦，漂泊念平生。泪眼依南斗，难忘去国情。
﻿秋晚书怀,金,高士谈,五言律诗,肃肃霜秋晚，荒荒塞日斜。老松经岁叶，寒菊过时花。天阔愁孤鸟，江流悯断槎。有巢相唤急，独立羡归鸦。
﻿早起,金,高士谈,五言律诗,晓起先乌鹊，愁多竟不眠。风霜严塞草，星月淡秋天。落叶亲携帚，垂瓶自汲泉。禁门朝万马，魂断忆当年。
﻿春日,金,高士谈,五言律诗,迟日回轻暖，东风扫积阴。客愁眉上见，春意柳边寻。健犊躬耕计，归鸿去国心。醉乡如可隐，会放酒杯深。
﻿丙寅刑部中二首 其一 ,金,高士谈,五言律诗,世事邯郸枕，归心渭上舟。衅来无朕兆，意外得俘囚。忠信天堪仗，清明泽自流。藜羹犹火食，永愧绝粮丘。
﻿丙寅刑部中二首 其二 ,金,高士谈,五言律诗,幽囚四十日，坐稳穴藜床。缧绁元非罪，艰难巳备尝。全家音顿阻，孤枕梦难忘。会有相逢日，牵衣话更长。
﻿集东坡诗赠程大本,金,高士谈,七言律诗,十围便腹贮天真，谋道从来不计身。公业有田常乏食，陶潜无酒亦从人。异同更莫疑三语，饥饱终同寓一尘。待我南游载君去，扁舟归钓五湖春。
﻿庚戌元日,金,高士谈,七言律诗,旧日屠苏饮最先，而今追想尚依然。故人对酒且千里，春色惊人又一年。习俗天涯同爆竹，风光塞外只寒烟。残年无复功名望，志在苏君二顷田。
﻿次伯坚韵,金,高士谈,七言律诗,公道向来惟白发，浮生何处用黄金。东风吹散三年恨，春色惊回万里心。急景只教人貌改，沧溟不放酒杯深。异时傥及公荣酌，准拟归来卧柳阴。
﻿次韵饮嵓夫家醉中作,金,高士谈,七言律诗,月中招得饮中仙，草露吹风洒净便。地有溪山真可乐，人如冰雪自无眠。清新李白诗能胜，勃窣张凭理最玄。功业本非吾辈事，此身聊复斗尊前。
﻿晚登辽海亭,金,高士谈,七言律诗,登临酒面洒清风，竟日凭栏兴未穷。残雪楼台山向背，夕阳城郭水西东。客情到处身如寄，别恨他时梦可通。自叹不如华表鹤，故乡常在白云中。
﻿风雨宿江上,金,高士谈,七言律诗,风雨萧萧作暮寒，半晴烟霭有无间。残红一抹沈天日，湿翠千重隔岸山。短发不羞黄叶乱，寸心常羡白鸥閒。涛声午夜喧孤枕，梦入潇湘落木湾。
﻿志隐轩,金,高士谈,七言律诗,家居潇洒似江村，花草侵阶水映门。元亮结庐山挂眼，孔融好客酒盈尊。肯教轩冕移心志，未厌林泉入梦魂。我亦平生倦游客，一廛无处问东屯。
﻿晓起戏集东坡句二首 其一 ,金,高士谈,七言绝句,簟纹如水帐如烟，一榻清风直万钱。困卧北窗呼不起，老夫风味也堪怜。
﻿晓起戏集东坡句二首 其二 ,金,高士谈,七言绝句,清风终日自开帘，吏散空庭雀噪檐。午醉醒来无一事，地偏心远似陶潜。
﻿棣棠,金,高士谈,七言绝句,閒庭随分占年芳，袅袅青枝淡淡香。流落孤臣那忍看，十分深似御袍黄。
﻿雪,金,高士谈,七言绝句,蔌蔌天花落未休，寒梅疏竹共风流。江山一色三千里，酒力消时正倚楼。
﻿苦竹,金,高士谈,七言绝句,密叶脩茎雨后新，肯因憔悴损天真。清如南国纫兰客，瘦似西山采蕨人。
﻿睡起,金,高士谈,七言绝句,平生心性乐疏慵，多病追欢兴亦空。睡起不知春巳老，一帘红雨杏花风。
﻿杨花,金,高士谈,七言绝句,来时官柳万丝黄，去日飞毬满路傍。我比杨花更飘荡，杨花只是一春忙。
﻿道中,金,高士谈,七言绝句,鸣鸠逐妇妇欲去，燕子引雏雏不来。树底树头千点雨，山南山北一声雷。
﻿二月十一日见桃花,金,高士谈,七言绝句,鸣鸠天色半晴阴，竹屋松窗老寸心。闭户不知春早晚，桃花红浅柳青深。
﻿偶题,金,高士谈,七言绝句,羡他田父老于农，远是庄西与舍东。不似宦游情味恶，半生常在别离中。
﻿次韵东坡定州立春日诗,金,高士谈,五言排律,柳色看犹未，梅花折巳堪。流年空客恨，旧事与谁谈。落日窥愁绝，东风半醉酣。云深归晓雁，水暖浴春蚕。从事终无愧，空餐色有惭。家山方杳杳，官府谩覃覃。隐几心犹静，焚香鼻观参。语新怜鹊喜，声鄙恶鸱贪。旅迹何时定，归心不厌南。佳辰近烧烛，盛事忆传柑。学业虚千卷，生涯寄一庵。谁能吊双影，无月不成三。
﻿梨花,金,高士谈,古风,中原节物正，梨花配寒食。黄昏一雨过，满地嗟狼籍。塞垣春巳深，花事犹寂寂。朝来三月半，初见一枝白。烂漫雪有香，珑松玉仍刻。芳心点深紫，嫩叶裁轻碧。懒慢不出门，双瓶贮春色。殷勤遮老眼，邂逅慰愁夕。一尊对花饮，况有风流客。酒阑思故乡，相顾空叹息。
﻿予所居之南下临短壑因凿壁开窗规为书室坐获山林之趣榜曰野斋且作诗约诸友同赋,金,高士谈,古风,我本麋鹿姿，强服冠与簪。束缚二十年，梦寐游山林。朅来古晋国，官舍南城阴。凿壁取棘豁，开窗舒滞淫。山光射几席，野色供登临。怡颜盼庭柯，明目增遥岑。草木递荣落，云烟自浮沈。玩彼物色变，感此岁月侵。兀坐独无人，窥檐啭幽禽。谁知城市中，阒若郊居深。巷陋颜子乐，地偏陶令心。一室亦何有，狼藉书与琴。晴晖朝徙倚，皎月夜相寻。欲赋畔牢愁，先为梁父吟。诗成辄自和，酒熟时孤斟。结茅会有期，种竹当及今。日来官更忙，尘埃满衣襟。暮归唯惫卧，筋力殊不任。常思返丘壑，岂愿纡朱金。遥知北山处，猿鹤馀清音。
﻿春愁曲,金,高士谈,古风,压花晓露万珠冷，金井咿哑转纤绠。宝阶寂寂苔纹深，东风摇碎湘帘影。芙蓉帐暖春眠重，窗外啼莺唤新梦。推枕起来娇翠颦，一线沈烟困金凤。游丝飞絮俱悠飏，慵倚绣床春昼长。郎马不嘶芳草暗，半筛急雨飞横塘。
﻿玉楼春 为伯永作,金,高士谈,词,少年人物江山秀。流落天涯今白首。形容憔悴不如初，文彩风流仍似旧。百花元是仙家酒。千岁灵根能益寿。都将万事付天公，且伴老人开笑口。
﻿减字木兰花,金,高士谈,词,西湖睡起。飞絮游丝春老矣。涨绿涵空。十顷玻瓈四面风。平时事少。天与湖山供坐啸。他日西州。却怕羊昙感旧游。
﻿朝中措,金,高士谈,词,琅琊山色最清雄。心赏待衰翁。路转峰回如画，新亭半湿青红。风流宾从，清閒岁月，且共从容。莫笑尊前老大，犹堪管领春风。
﻿好事近 次蔡丞相韵首倡,金,高士谈,词,谁打玉川门，白绢斜封团月。晴日小窗活火，响一壶春雪。可怜桑苧一生颠，文字更清绝。直拟驾风归去，把三山登彻。
﻿裴氏西园,金,高公振,七言律诗,簿领沉迷倦不禁，偶从名胜此幽寻。竹阴疏处见潭影，人语定时闻鸟音。陈迹谩留千古恨，欢游聊慰十年心。多情一片梁园月，送我垂鞭出上林。
﻿禹门叠浪,金,高汝砺,七言律诗,两山对立禹门开，中有黄流万里来。三汲怒涛翻石壁，千层巨浪起风雷。山从积石连还断，水自昆崙去不回。乔岳灵源钟秀异，鱼龙常产出群才。
﻿雨后,金,高汝砺,五言绝句,时雨雨三日，田家家万金。有年天子庆，忧国老臣心。
﻿寄李天英,金,高宪,七言律诗,稻秸苍苍陂巳枯，西风剪剪弄楸梧。蒹葭水落鱼梁迥，蟋蟀声高山驿孤。社瓮新成元亮酒，并刀细落季鹰鲈。作诗远寄霜前雁，人在海东天一隅。
﻿题新山寺壁,金,高宪,七言律诗,列壑攒峰发兴新，落花飞絮舞馀春。虚堂坐视三千界，冠者相从五六人。涧草软宜承屐齿，溪泉清可濯缨尘。静听山鸟松风里，始悟人间乐未真。
﻿元夕无灯,金,高宪,七言绝句,九陌无灯夜悄然，小红时见点春烟。多情惟有梅梢月，拍酒楼头照管弦。
﻿长城,金,高宪,古风,秦人一铩连鸡翼，六国萧条九州一。祖龙跋扈侈心开，牛豕生民付砧礩。诗书简册一炬空，欲与三五争相雄。阿房未了蜀山上，石梁拟驾沧溟东。生人膏血俱枯竭，更筑长城限裘褐。卧龙隐隐半天下，首出天山尾辽碣。岂知亡秦非外兵，宫中指鹿皆庸奴。骊原宿草犹未变，咸阳三月为丘墟。黄沙白草弥秋塞，惟有坡陁故基在。短衣匹马独归时，千古兴亡成一慨。
﻿三奠子 留襄州,金,高宪,词,上楚山高处，回望襄州。兴废事，古今愁。草封诸葛庙，烟锁仲宣楼。英雄骨，繁华梦，几荒邱。雁横别浦，鸥戏芳洲。花又老，水空流。著人何处在，倦客若为留。习池饮，庞陂钓，鹿门游。
﻿梅花引 其一 ,金,高宪,词,蒿火目。藜羹腹。书生宁有封侯骨。长须奴。下泽车。艰关险阻，谁教涉畏途。半生落莫长安道。一事无成双鬓老。南辕吴。北辕胡。功名富贵，情知不可图。
﻿梅花引 其二 ,金,高宪,词,槐堂梦。鼓笛弄。驰骤百年尘一鬨。陶渊明。张季鹰。一杯浊酒，焉知身后名。有溪可渔林可缴。须信在家贫也乐。熊门春。浿江云。几时作个，山间林下人。
﻿焚香六言四首 其一 ,金,高宪,六言诗,抹利花心晓露，蔷薇萼底温风。洗念六根尘外，忘情一炷烟中。
﻿焚香六言四首 其二 ,金,高宪,六言诗,满地落花春晓，一帘微雨轻阴。正要金蕉引睡，不妨玉陇知音。
﻿焚香六言四首 其三 ,金,高宪,六言诗,纸帐收烟密下，松灰卷火常虚。午寂春閒小睡，人间自有华胥。
﻿焚香六言四首 其四 ,金,高宪,六言诗,沈水浓薰甲煎，宫梅细点波津。奕奕非烟非雾，依依如幻如真。
﻿骊山,金,高有邻,五言绝句,不见朝元阁，难寻羯鼓楼。繁华随世去，唯有渭川流。
﻿马嵬,金,高有邻,七言绝句,事去君王不奈何，荒坟三尺马嵬坡。归来枉为香囊泣，不道生灵泪更多。
﻿温泉 其一 ,金,高有邻,七言绝句,开元常恃太平年，杨李藏奸弄国权。试上骊山吊今古，兴亡都不在温泉。
﻿温泉 其二 ,金,高有邻,七言绝句,骊山高处舞霓裳，都为平居厌未央。惟有温泉长似旧，任他行客感兴亡。
﻿道出平州寒食忆家,金,高廷玉,七言律诗,柳色方浓别玉京，程程又值石龟城。山重水复人千里，月苦风酸雁一声。上国春风桃叶渡，东阳寒食杏花饧。楚魂蜀魄偏相妒，两地悠悠寄此情。
﻿柳絮,金,高廷玉,五言排律,断送春归去，纷飞不暂停。和风三径雪，微雨一池萍。蝶惹依芳草，蜂沾过小庭。静宜投隙地，狂欲搅青冥。得得穿朱户，时时扑翠屏。黄莺枝上语，似与诉飘零。
﻿天津桥同李之纯待月一首,金,高廷玉,古风,骖鸾追散仙，乘槎抵银潢。跳上玉龙背，抱得银蟾光。素娥愁不归，再拜捧瑶觞。问以天上事，玉色俨以庄。尔能为我歌白雪，我亦为尔捣玄霜。不然借我广寒殿，与我长作无何乡。傍有谪仙人，拍手笑我狂。天风忽吹散，人月两茫茫。
﻿飞山怨,金,高廷玉,古风,汉家自有飞将军，军中骇叹箭有神。一朝乃与狱吏对，惜无千金书牍背。手把属镂口衔须，号天者三我何辜。伊吾壮志长已矣，不得提携玉龙死。可怜休唱白浮鸠，至今秦人悲杜邮。
﻿宴会成趣园诗,金,高延年,七言律诗,幽圃平堂累岁成，芒鞋筠杖日经行。禽声依竹自然乐，风吹过松无限清。种药几番逢雨歇，接花常见趁春晴。是中受用难穷尽，不学尘踪扰利名。
﻿坐忘女,金,高德裔,七言律诗,结习销来性自圆，去留元不间人天。消摇自是忘形蝶，枯寂宁同委蜕蝉。无碍真空常荡荡，若存馀息尚绵绵。立亡坐脱皆游戏，定力何尝有变迁。
﻿游延祚寺留题 其一 ,金,高逸,七言律诗,已向灵峰得胜游，更来延祚少迟留。高槐叶密晴无日，广厦檐深气似秋。嘉果摘将聊自食，新诗吟就与谁酬。一瓶一钵能随分，休把身心妄处求。
﻿游延祚寺留题 其二 ,金,高逸,七言律诗,招提深静少炎曦，衰病无堪气力微。一叶未闻庭下落，断云已见垄头飞。斋馀鸟鹊争残啄，讲罢松杉转夕晖。坐羡僧家偏省事，令人心地乐皈依。
﻿跋贾天升所藏段志宁山水,金,高永,古风,苍壁云气涌，长松风雨寒。湍流擘山出，玉虹饮溪湾。胸中无云梦，笔底无江山。想见破墨初，布袖蛟龙蟠。壮观骇心魄，万象本自閒。寒斋静相对，远意空追攀。
﻿大江东去 滕王阁,金,高永,词,闲登高阁，叹兴亡满目，风烟尘土。画栋珠帘当日事，不见朝云暮雨。秋水长天，落霞孤鹜，千载名如故。长空淡澹，去鸿嘹唳谁数。遥忆才子当年，如椽健笔，坐上题佳句。物换星移知几度，遗恨西山南浦。往事悠悠，昔人安在，何处寻歌舞。长江东注，为谁流尽今古。
﻿乱柳叶,金,商政叔,曲,为他为他曾把香烧。怎下的将咱将咱抛调。碜可可曾对神明神明道。也不吃和他和他叫。尽教。誓约。天开眼自然照。
﻿豆叶黄,金,商政叔,曲,不觉的地北天南，抵多少水远山遥。将一个粉脸儿他身上何曾忘却。钟送黄昏鸡报晓。昏晓相催，断送了愁人多多少少。
﻿越调天净沙,金,商政叔,曲,雪飞柳絮梨花，梅开玉蕊琼葩。云淡帘筛月华。玲珑堪画，一枝瘦影窗纱。
﻿送裕之官邓下兼简仲泽,金,崔遵,七言律诗,青灯别酒夜沉沉，力负相思自不任。閒里更谁留我醉，兴来无复伴君吟。一枝仙桂知难拟，千顷黄陂未厌深。为向荆州王粲道，安排佳境约相寻。
﻿和裕之二首 其一 ,金,崔遵,七言律诗,行李西来便得君，相从回首七经春。君方备悉原思病，我亦私怜仲父贫。底事却成今日别，枯肠难著此愁新。鸢肩火色真将验，马虎何劳更问辛。
﻿和裕之二首 其二 ,金,崔遵,七言律诗,不幸还能作幸民，十年同醉颍川春。酒船载我虽堪老，仕路有时或为贫。少室山人三日恶，夷门纸价一番新。益知哀乐终年事，未唱骊驹鼻已辛。
﻿宴会成趣园诗,金,崔巍,七言律诗,梁君人品上羲皇，日涉家园引兴长。芳草翠茵承杖履，修篁碧玉映壶觞。自然风月情无尽，如在山林乐未央。我亦欲归归不得，空嗟三径已成荒。
﻿宴会成趣园诗,金,崔巍,古风,人生政如寓，光景不暂驻。行乐当及时，甘分随所遇。奈何达者少，往往名所误。白首纵得归，伤嗟已迟暮。贤哉乐城子，此理能夙悟。雅志慕渊明，葺园曰成趣。乘兴日游涉，萧然惟杖履。柴门昼常关，为无俗客故。松竹交翠荫，禽鸟弄清咮。风月四时佳，如在山林住。壶觞但自引，琴书即心悟。更向容安亭，高卧谈玄素。此生真足了，觅甚蓬莱路。恨不见紫芝，相约临流赋。
﻿按部南阳有赠,金,康锡,七言律诗,鲁山佳政沾邻邑，白水欢谣见路人。县务清谈君自了，农郊夙驾我何勤。星河直上冰轮转，桃李前头玉树春。海宇疲民望他日，草堂那得遽移文。
﻿同新进士吕子成辈宴集状元楼,金,张大节,七言绝句,鹦鹉新班宴杏园，不妨老鹤也乘轩。龙津桥上黄金榜，三见门生是状元。
﻿春溪一首,金,张汝霖,七言绝句,黯黯春愁底处消，小桃无语半含娇。东风不管前溪水，暖绿溶溶拍画桥。
﻿秋兴,金,张楫,五言律诗,飘零千里道，牢落半生愁。残月如新月，今秋似去秋。露浓花气重，风细竹声幽。何日清溪上，烟蓑一钓舟。
﻿客中,金,张楫,五言律诗,绛唇花不语，青眼柳初眠。尘去寻芳马，香来载酒船。归期仍雁后，野兴已鸥边。惆怅无家客，春风又一年。
﻿莲实,金,张楫,七言律诗,水妃擎出绀珠囊，玉笋彫槃喜乍尝。肤白已搀新藕嫩，心青犹带小荷香。斗馀翠鸟零珍羽，飞尽黄蜂露蜜房。口腹累人良可笑，此身便欲老江乡。
﻿初夏,金,张楫,七言律诗,小园绿笋间朱樱，点缀年华似有情。露浥葛巾晨气润，风随竹簟晚凉生。閒窥黠鼠潜身处，静厌飞蚊绕鬓声。安得冷泉幽石畔，解衣盘礴树阴清。
﻿送张子玉,金,张建,五言律诗,渭水玻璃碧，秦山剑戟明。秋光如我瘦，行色与君清。蝉嘒西风柳，鸦翻落日城。归舟幸无物，且莫苦贪程。
﻿韩信庙,金,张建,七言律诗,一檄风驰万垒降，当时意趣已难量。既能归汉识真主，何必下齐求假王。将幄深严岩树碧，门旌摇曳岭云黄。我诗责备春秋法，胜把君侯美处扬。
﻿梨花,金,张建,七言律诗,蠹树枝高茁朵稠，嫩苞开破雪搓毬。碎粘粉紫须齐吐，润卷丹黄叶半抽。月影晓窗留好梦，雨声深院锁清愁。琼胞已实香犹在，散入长安卖酒楼。
﻿答华阴宋先觉,金,张建,七言律诗,云台清集忆当年，诗笔逢君厌老拳。后会邈如千里远，壮怀不似十年前。风帘摇曳桥南酒，烟树溟濛渭北天。咫尺灵山飞不到，梦魂长绕玉�莲。
﻿送贺彦淳还南邠,金,张建,七言律诗,玉峰明灭暮云边，默计归程约半千。襁负尚怜灵照幼，家贫赖有孟光贤。临岐泪眼三年别，夹路风槐六月天。伫立望君西去远，夕阳村落起孤烟。
﻿送王主簿还乡,金,张建,七言律诗,笑君习气只书生，薄有归装亦自清。瘦仆担诗双笼重，羸牛引轭一车轻。长亭已过那知远，别酒犹多未忍倾。记取明年断肠处，玉梨花底月三更。
﻿杂诗二首 其一 ,金,张建,五言绝句,瓦瓶担山泉，石鼎煮岩菊。燎以松桂枝，清芬满茅屋。
﻿杂诗二首 其二 ,金,张建,五言绝句,踏雪寻梅花，雪梅同一色。不是暗香来，梅花寻不得。
﻿山村风雨图,金,张建,七言绝句,雨昏山店望未见，风紧伞檐张不开。莫讶披图便成句，为曾行到此中来。
﻿拟古十首 其一 ,金,张建,古风,飞云何冉冉，高与日月齐。中有两仙人，盛服持玉圭。我欲从之游，天险不可跻。邈焉望不及，短日西山西。
﻿拟古十首 其二 ,金,张建,古风,客从岳顶来，贻我松粉黄。为言服之久，身轻欲飞翔。我尝淡无味，我嗅寂无香。还君三太息，世好方膏粱。
﻿拟古十首 其三 ,金,张建,古风,枯桑依颓垣，摧折生理微。剥我枝间叶，备君身上衣。叶尽谁复顾，栖鸟来亦稀。君看牡丹丛，日日笙歌围。
﻿拟古十首 其四 ,金,张建,古风,青青河滨柳，柯叶柔且妍。一从智巧萌，戕贼为柸棬。器成岂不佳，天质失自然。争如河堤上，濯濯披春烟。
﻿拟古十首 其五 ,金,张建,古风,石泉何清泠，中有九节蒲。蒲性本孤洁，不受滓秽污。一移入城市，生意寄泥淤。翠叶日焦卷，不霜而自枯。寄言守静者，勿涉奔竞途。
﻿拟古十首 其六 ,金,张建,古风,庭前兰蕙窠，三年种不成。门外旱蒺藜，一旦还自生。第恐伤我足，锄去根与萌。如何一雨后，走蔓复纵横。
﻿拟古十首 其七 ,金,张建,古风,有客曳长裾，袖刺谒高闳。低头拜阍者，始得通姓名。主人果厚眷，开宴海陆并。顾必承彼颜，语必顺彼情。不如茅檐下，饱我藜藿羹。
﻿拟古十首 其八 ,金,张建,古风,菶菶峄山桐，一树十二枝。枝分十二律，所指各不移。胡为师襄子，独谓东南奇。一律不可阙，一枝不可遗。谁能以此意，说似典乐夔。
﻿拟古十首 其九 ,金,张建,古风,美人何荧荧，颜若苕之英。绝世而独立，一顾倾人城。三星正当户，俟我亦在庭。之子无良媒，不敢犯露行。
﻿拟古十首 其十 ,金,张建,古风,丘中有一士，颜貌清且癯。缊袍仅蔽体，蔬饭不满盂。时出蓬荜门，鼓腹歌黄虞。不知何所得，矫首望八区。
﻿山中,金,张建,古风,林樱堕红珠，打着琴上弦。山人时一笑，爱此声琅然。
﻿俊师定庵,金,张建,古风,渟泓石上泉，照我良是我。轻风一荡激，真态互掀簸。乃知求慧性，非戒定未可。道人此名庵，千劫付一坐。海月自澄明，天花任飞妥。吾生剧萍梗，万里信漂堕。湛然摩尼珠，坐受昏尘裹。何时陪远公，同社事香火。
﻿渔父词 其一 赋胡直之溪桥莲塘二首,金,张建,词,溪桥脚下水平分，桥柱萍粘浪打痕。天向晚，日搀昏，两簇青烟断岸村。
﻿渔父词 其二 赋胡直之溪桥莲塘二首,金,张建,词,拂拂轻风漾翠澜，粉煤新扑小荷盘。塘水涨，岸痕漫，草阁临流五月寒。
﻿戊戌二月中旬登稷山清榭,金,张万公,七言绝句,问囚推案朝还暮，危坐不知春浅深。今日檐间看风色，一株红杏暗惊心。
﻿往鄜州,金,张公药,七言律诗,出门旋复入崎岖，行路真将蜀道如。埽冻村童烧积叶，趁春田妇鬻新蔬。雪花被岸中流黑，云气涵山众壑虚。老子频年厌羊酪，故溪新绿正肥鱼。
﻿二月,金,张公药,七言律诗,二月芳事何等好，南陌东城饶物华。春风无意管杨柳，晴日有心烘杏花。故山随分可娱老，宦游到处聊为家。梦归草堂捲疏箔，几点白鸥眠浅沙。
﻿许下三庚剧暑甚于他州怀思故乡峄山山水真清凉境界也感而作诗,金,张公药,古风,鲁东百里近，福地曰凫绎。千峰开玲珑，绝涧泻湍激。岱宗古独尊，象纬了不隔。此山许攀联，朝著有班秩。虚岩互霞蔚，秀石森玉立。泉声动环佩，林乐尽竽瑟。树老润饶菌，果熟香陨实。漱风松落花，泓雪崖溜蜜。木皲虎磨痒，沙迥鸟伸翮。竹叶若来往，桃源当甲乙。曾经晋人隐，喜脱尘网密。事往不记年，人说犹前日。我来官许下，触暑病逾剧。慢肤便枕簟，白汗沾巾帻。屡辍五夜眠，辄废中盘食。炎官令方虐，著意不怜客。语此作惆怅，可以知得失。遥知旧经行，云起水边石。平生二三子，相对坐横策。今世葛天民，何容挽之出。
﻿宴会成趣园诗,金,张昌祚,古风,贵富不可怙，人多蹈危机。清閒乃仙分，尘世得者稀。高哉隐君子，不官无昨非。城阴园日涉，松茂竹围肥。谈棋林樾映，侑酒花枝围。文雉乐山泽，樊中宁肯祈。嗟予官两纪，补益无纤微。三径亦奚暇，家窘亲朋讥。空为慕遐躅，漫赋渊明归。
﻿蓦山溪,金,张中孚,词,山河百二，自古关中好。壮岁喜功名，拥征鞍、雕裘绣帽。时移事改，萍梗落江湖，听楚语，厌蛮歌，往事知多少。苍颜白发，故里欣重到。老马省曾行，也频嘶、冷烟残照。终南山色，不改旧时青，长安道，一回来，须信一回老。评注（点击查看或隐藏评注）
﻿送侯道士,金,张瓛,古风,十年走南北，黄尘污人衣。翩翩夜啼乌，一枝无可依。问君何所如，凫舄东南飞。恨我不得往，失脚阱与机。从君知不能，一笑人间非。何水无蒲鱼，何山无蕨薇。终当拂衣去，往叩云山扉。
﻿远山,金,张秦娥,五言绝句,秋水一抹碧，残霞几缕红。水云霞尽处，隐隐两三峰。
﻿采菱舟,金,张秦娥,五言绝句,散策下松亭，水清鱼可数。却上采菱舟，乘风过南浦。
﻿南城,金,张秦娥,古风,坡头望西山，秋意已如许。云影渡江来，霏霏半空雨。长吟伐木诗，停立以望子。日暮飞鸟归，门前长春水。
﻿与李屏山饮燕市二首 其一 ,金,张㲄,古风,日日饮燕市，人人识张胡。西山晚来好，饮酒不下驴。
﻿与李屏山饮燕市二首 其二 ,金,张㲄,古风,昨日上高楼，西山翡翠堆。今日上西楼，西山如死灰。想见屏山老，疗饥西山隈。餐尽西山色，高楼空崔嵬。
﻿赋古镜,金,张㲄,句,轩姿古镜黑如漆，锦华鳞皴秋雨湿。
﻿即事,金,张庭玉,七言绝句,乌鸢绕树山梨熟，蝴蝶穿花木槿开。赤脚城中借米去，苍头原上负薪来。
﻿㶏亭 其一 ,金,张子和,七言绝句,学剑攻书两不成，年来踪迹愈如萍。而今㶏水无鱼钓，收拾纶竿海上行。
﻿㶏亭 其二 ,金,张子和,七言绝句,酷嗜医经五十年，野芹曾献紫宸前。而今憔悴西山下，更比文章不值钱。
﻿㶏亭 其三 ,金,张子和,七言绝句,齿豁头童六十三，迩来衰病百无堪。旧游马上行人老，不似当初过汝南。
﻿寿张和滑益之,金,张子羽,七言律诗,理发秋庭趁夕阳，静中谁可共传觞。云横故国三年别，水绕孤村六月凉。病眼只贪书味永，渴心频梦橘奴香。鱼山早有终焉计，少日应容解印章。
﻿游龙门访潜溪僧舍,金,张子羽,古风,入谷访精舍，钟声先远闻。阳光时翳竹，泉脉俄当门。山僧禁足久，瞑目诵微言。要知鹿台寺，但指山头云。策杖御栝西，幽兰秀荆榛。风烟浩难及，薄暮花纷纷。
﻿宿宝应,金,张子羽,古风,重岩烟霭合，宝閤春风暮。山深月影迟，坐久识归路。伊昔府中彦，征骖同夜驻。徂年能几时，变灭等轻雾。禅房伴茗饮，岂待酒中趣。卧来清不寐，瘦鹤惊宿露。黎明觅旧题，松间宛如故。
﻿移河中,金,张琚,五言律诗,耕战连年废，吾知有此行。条山犹在眼，渭水若为情。饱肉豺狼喜，倾巢燕雀惊。西楼今夜月，愁绝是空城。
﻿秋夜,金,张琚,五言律诗,人与年华老，愁兼节物双。高风梧堕砌，久雨竹侵窗。客簟悲秋卧，僧钟数夜撞。更堪衰鬓影，萧飒照寒釭。
﻿下第,金,张仲宣,七言绝句,主司头恼旧冬烘，更著书郎骨相穷。晓赋得官何足道，直须遮马困吴融。
﻿戏题石鹿蜂猴画卷,金,张仲宣,七言绝句,横槊将军马足尘，判花学士笔头春。功名果属丹青手，造物如何戏得人。
﻿题天坛二首 其一 ,金,张旻,七言绝句,亲传君命下丹墀，渡水穿云入翠微。王母洞投龙简日，翩翩鹤驾彩云飞。
﻿题天坛二首 其二 ,金,张旻,七言绝句,皇都别后陟天坛，坛上焚香祝万安。喜遇仙灯昭瑞应，不妨良夜倚阑看。
﻿游栖岩寺,金,张瓒,七言绝句,林表招人白塔明，竹间兰芷石泉清。惠崇水墨西轩景，烟带平芜水带城。
﻿甲申元日,金,张子权,七言律诗,忆昔三朝侍紫宸，鸣鞘声送凤池春。繁华已逐流年逝，潦倒犹甘昔日贫。蓂历怕看惊换世，椒觞愁举痛思亲。异乡节物偏多感，但觉愁添白发人。
﻿游黄华,金,张子权,七言绝句,溪流漱石振苍崖，林树号风吼怒雷。为谢山灵幸宽贳，漫郎投劾已归来。
﻿赋古松,金,张圣予,七言律诗,蟠根蹙足怪虬藏，平顶摩云翠盖张。不怕雪霜侵玉瘦，却愁雷雨化龙骧。异材讵肯资梁栋，灵梦还能避斧斨。万古天风吹不老，岱宗山色共苍苍。
﻿再过回公寺,金,张翰,七言律诗,山州风土极边头，二十年中复此游。青鬓已随人事改，碧溪犹绕寺门流。轻寒剪剪侵驼褐，小雪霏霏入蜃楼。为问劳生几时了，不成长抱异乡愁。
﻿万宁宫朝回,金,张翰,七言律诗,宿雨初收变晓凉，宫槐恰得几花黄。鹊传喜语留鞘尾，泉打空山辊鞠场。已觉云林非俗境，更从衣袖得天香。太平朝野欢娱在，不到莲塘有底忙。
﻿奉使高丽过平州馆,金,张翰,七言绝句,昨日龙泉已自奇，一峰寒翠压檐低。兼并未似平州馆，屋上层峦屋下溪。
﻿金郊驿,金,张翰,七言绝句,山馆萧然尔许清，二更枕簟觉秋生。西窗大好吟诗处，听了松声又雨声。
﻿赠石德固,金,张翰,古风,西湖之月清无尘，橘中之乐犹避秦。向来所见止此耳，渠亦岂是真知津。如君眼孔乃许大，万事付之尘甑堕。儿能诗书又肯播，著脚世间看踏破。青巾玉带桃李花，日斜空望紫云车。布衣谁识隐君子，一马㿉然何处家。
﻿积雨,金,张澄,五言律诗,积雨生顽痹，新晴意自怡。幽花依小径，野蔓媚疏篱。发少从梳懒，年衰与杖宜。腐儒惭用拙，粝食复何辞。
﻿和林秋日感怀寄张丈御史二首 其一 ,金,张澄,七言律诗,塞草枯黄秋未残，北风裘褐日生寒。田园政忆遂初赋，冰雪莫吟行路难。囊颖露锥徒自苦，蒯缑有剑秪空弹。南窗明暖无尘到，惭愧高人老鹖冠。
﻿和林秋日感怀寄张丈御史二首 其二 ,金,张澄,七言律诗,别家六见月牙新，万里风霜老病身。块坐毡庐心悄悄，远怀茅屋梦频频。瓜田无取终成谤，市虎相传久是真。乡国归程应岁暮，火炉煨栗话情亲。
﻿辊马图,金,张澄,七言绝句,飞堑乘城力亦优，不应伏枥便垂头。而今世上无良乐，兀兀黄尘辊得休。
﻿六月二十九日北宫朝回,金,张行简,七言绝句,疏柳衰荷又一时，清波飞叶梦灵芝。年年踏尽溪边路，不觉吴霜点鬓丝。
﻿酬郭光秀才,金,张行简,七言绝句,畴昔君来事已睽，岂知今我又羁栖。波臣傥不辞升斗，鹄卵终当遇鲁鸡。
﻿题子端雪溪小隐图,金,张行简,七言绝句,出处皆天岂自由，仙标终合冠鳌头。不妨貌取黄华景，时向铃斋作卧游。
﻿右丞文献公所画张果像,金,张行中,七言绝句,古来人物画为难，惊见仙公树石间。莫把丹青名右相，太平勋业在人寰。
﻿九日,金,张著,七言绝句,雨沐天容霁欲流，好山誇翠出墙头。黄花憔悴东篱晚，一段陶家冷淡秋。
﻿雨后,金,张著,七言绝句,西风无意嫪纤云，埽尽千峰雨脚痕。一片秋光清似水，家家空翠满柴门。
﻿紫泉亭,金,张著,七言绝句,西风禾黍乱苍黄，满眼秋山冷翠长。一片白云携雨去，人家篱落半斜阳。
﻿致仕作,金,张温,七言律诗,病身衰退谢明朝，北洞閒眠昼寂寥。十亩晚禾烟冉冉，一林修竹雨潇潇。黑花遮眼秋不落，白雪扑头春未消。世事悠悠吾老矣，一壶浊酒且逍遥。
﻿感怀一首,金,张温,古风,弥月不出门，出门沙涨东风昏。老树摆撼轰雷奔，鬼物叫啸山前村。侨居客子惊心魂，归来绕屋寻兰荪。兰荪落索灵苗髡，主人醉倒老瓦盆，衣袖半带淋漓痕。芸芸萧艾同归根，天生天杀何怨恩。糟床与翁共清浑，绝胜被发叫帝阍。
﻿石淙,金,张彀,七言绝句,颍水洗馀高士耳，是非犹恐污人牛。区区武媚何为者，水上磨崖纪宴游。
﻿叔能见过,金,张德直,五言律诗,度岭千峰阔，沿溪一径微。山寒花发晚，村迥客来稀。强饮酬佳节，悲歌送夕晖。平生爱欢聚，衰病与心违。
﻿读天宝遗事,金,张介,七言绝句,不但昨非今亦非，上皇骑马泪沾衣。曲江死后无忠谏，却忆词人秋雁飞。
﻿挽刘云卿,金,张邦直,五言律诗,桃李双凫舄，风霜一豸冠。才华惊世易，勋业到头难。白日空金马，青天下玉棺。传家有贤子，文或似欧韩。
﻿中秋雨夕呈君美,金,张本,七言律诗,怪得秋云不肯晴，天公为惜此杯倾。无边清景关人意，多事西风送雨声。桂树婆娑辜胜赏，桐枝点滴厌残更。殷勤朝镜休重揽，白发星星又几茎。
﻿九日月中对菊同禧伯郎中赋六首 其一 ,金,张本,七言绝句,花上清光花下阴，素娥惜此万黄金。一杯寒露三更后，谁信幽人更苦心。
﻿九日月中对菊同禧伯郎中赋六首 其二 ,金,张本,七言绝句,九日馀香伴月明，一觞亦足畅幽情。青楼夜半琵琶语，不说人间有此清。
﻿九日月中对菊同禧伯郎中赋六首 其三 ,金,张本,七言绝句,子山牢落去江南，赋主悲哀尚一堪。只恐秋天闻亦苦，并催红雨下霜岩。
﻿九日月中对菊同禧伯郎中赋六首 其四 ,金,张本,七言绝句,病魂招得未浑全，瞑倚秋屏岂是禅。一梦忽成霜蝶去，草深三径若为眠。
﻿九日月中对菊同禧伯郎中赋六首 其五 ,金,张本,七言绝句,鬼化斯文念贾生，精神雕琢坐寒更。一书草就浑衣卧，恨杀东方不肯明。
﻿九日月中对菊同禧伯郎中赋六首 其六 ,金,张本,七言绝句,龙山戏马赏秋光，多少新诗入锦囊。磨灭英雄岂胜数，千年依旧一花香。
﻿得王子正书,金,张本,古风,晨鹊何处来，飞鸣向前除。故人在天涯，遗我尺素书。为言长相思，梦寐同所居。所居亦靡他，上论揖让初。觉来独怆然，淡月留太虚。蹇予临末路，世味皆泊如。一学未敢辍，尚念客气锄。切磋与琢磨，政恐朋友疏。自从吾子东，门乏长者车。发挥天人奥，大辩孰起予。丹阳何高明，吾子昔所庐。南轩拂翠筠，北潭照红蕖。蝗害非不虐，子食岂无馀。滦江固自佳，何堪曳长裾。春风旦夕至，归哉莫踟蹰。
﻿寄弟,金,张本,古风,离离丘垄田，郁郁霜露思。相隔二十年，旦暮一何悲。中途涉万里，天幸复来归。燕安此怀居，愧彼神与祗。叔兮孝且友，见义能不疑。上念先茔孤，亦闵乃兄痴。护丧营大葬，勤苦我所知。昨朝尺书来，殷勤咸及兹。灯下展转读，涕泪沾裳衣。父祔失临穴，子焉庸我为。我非羽毛寄，饱食冥然飞。田居有素怀，行当事畬菑。与子奉遗祀，没身以为期。
﻿梁都运斗南新居落成,金,张本,古风,购材燕市中，作室何翘翘。老手为拮据，百日不敢骄。室成仅容膝，勃溪益无聊。云胡写予怀，惟是风雨宵。先生名大夫，黼衣华四朝。枫堂接桂室，燕处俱逍遥。新筑诚琐兮，贫饮称一瓢。居之不自陋，无乃壮志消。孰知君子心，一念恒万朝。滔滔宁我盈，凛凛不我凋。处乐及处约，所以长嚣嚣。里社来落成，贱子亦见招。槃餐无兼味，至乐等闻韶。我独何人斯，永惟德音昭。日居及月诸，维此心摇摇。
﻿中秋无月,金,敏之,七言绝句,佳辰无物慰相思，先赏空吟昨夜诗。莫怪更深仍坐待，密云或有暂开时。
﻿渔父词读裕之弟诗藁有莺声柳巷深之句漫题三诗其后 其一 ,金,敏之,七言绝句,阿翁醉语戏儿痴，说著蝉诗也道奇。吴下阿蒙非向日，新篇争遣九泉知。
﻿渔父词读裕之弟诗藁有莺声柳巷深之句漫题三诗其后 其二 ,金,敏之,七言绝句,莺藏深树只闻声，不著诗家画不成。惭愧阿兄无好语，五言城下把降旌。
﻿渔父词读裕之弟诗藁有莺声柳巷深之句漫题三诗其后 其三 ,金,敏之,七言绝句,传家诗学在诸郎，剖腹留书死敢忘。背上锦囊三箭在，直须千古说穿杨。
﻿题江村风雨图,金,敏之,七言绝句,渡口舟横水拍空，墨云倾雨树号风。江山不到红尘眼，半幅烟绡想像中。
﻿忆旧,金,曹用之,七言绝句,花鸟巡檐唤晓晴，唤来和气满春城。春风二十年前客，煮酒青梅也后生。
﻿怀刘京叔,金,曹之谦,五言律诗,奕世金兰契，于今只有君。英才殊落落，馀子漫纷纷。一别几春草，相思空暮云。何时展良觌，把酒共论文。
﻿宿云台观,金,曹之谦,五言律诗,趋程疲永路，记宿喜琳宫。莲岳三峰对，松林一径通。地偏残暑失，境静俗尘空。入夜清诗梦，山泉落枕中。
﻿初秋雨后,金,曹之谦,五言律诗,积雨荡烦暑，回风吹早凉。老苔翻旧碧，病叶堕新黄。久客应吾道，浮生半异乡。黑貂浑弊尽，愁看一开箱。
﻿雁,金,曹之谦,五言律诗,北塞迎霜雪，西风送羽翰。数行天澹澹，万里路漫漫。日落秋声急，江空暮影寒。故人书断绝，矫首望云端。
﻿幽居有感,金,曹之谦,五言律诗,閒居仍地僻，门闭草莱深。车马无还往，诗书有讨寻。严霜催岁晚，破屋觉寒侵。计拙烦亲旧，谁能数赐金。
﻿除夜,金,曹之谦,五言律诗,三十七年过，劳生强半休。此心空耿耿，吾道每悠悠。感物百忧集，思亲双泪流。春风添一岁，又是五更头。
﻿送李郭二子还乡,金,曹之谦,五言律诗,丧乱身为客，淹留泪满衣。亦知生处乐，未卜有年归。祖帐临寒水，仙舟漾夕晖。春来一相送，肠断故山薇。
﻿应州庙学释奠,金,曹之谦,五言律诗,夜色斋厨肃，秋风殿宇清。右文遭圣代，备礼引诸生。牢醴严三献，豆笾陈两楹。祭馀同饮福，旭日树头明。
﻿送李端卿东行,金,曹之谦,五言律诗,故人有所适，驱马出东城。红树添秋色，青山满去程。曾为同省掾，偏怆远离情。别后能相忆，因风为寄声。
﻿中条阻雨,金,曹之谦,五言律诗,行李淹蒲坂，归期念晋州。高风千叶下，寒雨一山秋。涧响频惊梦，虫声乱入愁。酒醒孤馆里，心折大刀头。
﻿九日,金,曹之谦,五言律诗,幽□□懒慢，令节废招寻。无复欢娱地，空惊□□□。闭门黄菊晚，步履紫苔深。尚友陶彭泽，悠然□□□。
﻿中书耶律公挽词,金,曹之谦,五言律诗,虎啸龙兴际，乘时自有人。风云开惨淡，天地入经纶。忽报台星坼，仍传薤露新。斯民感无极，洒泪叫苍旻。
﻿寄元遗山,金,曹之谦,七言律诗,诗到夔州老更工，只今人仰少陵翁。自怜奕世通家旧，不得论文一笑同。草绿平原愁落日，雁飞寒水怨秋风。黄金e里相思泪，几堕凭高北望中。
﻿秋日怀李仁卿,金,曹之谦,七言律诗,独倚斜阳百尺楼，故人千里思悠悠。陶唐祠下烟光晚，姑射峰前雁影秋。尊酒几时同李白，云山多处是并州。临风惆怅无人会，一曲商歌写暮愁。
﻿麻信之为寿,金,曹之谦,七言律诗,中州人物一元龙，卓荦英才磈磊胸。浊酒数杯遗世虑，清诗千首傲侯封。诸郎照眼三株树，旧业关心五老峰。头白他年赋归去，綵衣扶杖看从容。
﻿送王仲通,金,曹之谦,七言律诗,从事西游五见春，翩翩书记日争新。怀乡不作《登楼赋》，佐府真为入幕宾。世事忽惊翻手雨，马蹄又踏化衣尘。古来燕赵多豪杰，定有飞书荐鹗人。
﻿上巳日感怀,金,曹之谦,七言律诗,旧游桃李涴丘尘，十六年悲客里春。浮白可能浇磈磊，踏青聊且慰酸辛。兰亭修禊人何在？庾信伤心赋又新。芳草唤愁花溅泪，东风回首一沾巾。
﻿红叶,金,曹之谦,七言律诗,枝上萎黄惨未乾，严霜一夕总成丹。色烘晓日燕脂暖，影濯秋江蜀锦寒。南雁数声催晼晚，西风几度见凋残。横山楼下梨千树，每忆童年九日看。
﻿北宫,金,曹之谦,七言律诗,光泰门边避暑宫，翠华南去几年中。干戈浩荡人情变，池岛荒芜树影空。鱼藻有基埋宿草，广寒无殿贮凉风。登临欲问前朝事，红日西沈碧水东。
﻿寄乡中故人,金,曹之谦,七言律诗,十年梦绕故山薇，世事悠悠与愿违。华表未成辽鹤语，青冥空羡塞鸿归。云横北岭迷乡眼，尘满西风涴客衣。为报吾州旧亲识，短书相慰莫令稀。
﻿自赵城还府,金,曹之谦,七言律诗,简子城边过尽春，却寻归路并清汾。落花乱逐溶溶水，远树低连漠漠云。姑射雨晴山似染，洞羊风暖草如薰。独怜疲俗诛求困，愁叹声多不可闻。
﻿读唐诗鼓吹,金,曹之谦,七言律诗,杰句雄篇萃若林，细看一一尽精深。才高不似人间语，吟苦定劳天外心。白璧连城无少玷，朱弦三叹有遗音。不经诗老遗山手，谁解披沙拣得金。
﻿吊王内翰从之,金,曹之谦,七言律诗,往年高步到瀛洲，岂料东陵是故侯。庾信竟归周室老，刘桢真有岱宗游。山瞻斗仰名空在，桂折兰摧恨未休。郁郁佳城滹水上，野烟寒草未经秋。
﻿上韩应州,金,曹之谦,七言律诗,天挺英雄入彀中，堂堂自有古人风。飞机力赞兴龙业，唾手能收汗马功。四海威名方共仰，一时才武更谁同？颍川不是留黄霸，行拜中书作相公。
﻿白菊,金,曹之谦,七言律诗,数枝的皪照秋清，何物为花乃宁馨。玉骨冰肌誇皎洁，风珰月佩想娉婷。霜迎叶上迷青女，露下篱边泣素灵。见说寒英能愈疾，拟开三径著茅亭。
﻿赵吉甫种德园,金,曹之谦,七言律诗,培植功夫与日新，风光别是一家春。三株槐茂堂堪构，九畹兰芳佩可纫。桃李阴成应有地，栋梁材出岂无人。从今不羡燕山窦，五桂联芳一老椿。
﻿送侯君美归云中,金,曹之谦,七言律诗,暂时相见又相违，留滞天涯更易悲。客泪清和秋雨落，乡心杳逐朔云飞。路经险阻行须稳，书报平安寄莫迟。邂逅故人如问我，为言贫病未能归。
﻿子猷访戴图,金,曹之谦,七言绝句,兴尽空回雪夜舟，访人虚语亦悠悠。须知汾水多奇士，岂独王家一子猷。
﻿梅影,金,曹之谦,七言绝句,隔窗浑似李夫人，江月多情为返魂。宛是依依旧颜色，向人憔悴立黄昏。
﻿秋夜,金,曹之谦,七言绝句,寂寂江城夜向阑，西风吹雁叫云端。一声远过南楼去，月满碧天秋水寒。
﻿临潼温泉,金,曹之谦,七言绝句,琢玉为池浴太真，芙蓉花暖水生春。谁知寂寞千秋后，留与行人洗路尘。
﻿长安早发,金,曹之谦,七言绝句,行李匆匆浐水头，雨馀凉气动新秋。五更马上还家梦，先逐西风到晋州。
﻿秋夜闻笛,金,曹之谦,七言绝句,云净寒空月满楼，何人横玉叶清秋。《梁州》才罢《伊州》起，不尽关山此夜愁。
﻿废宫,金,曹之谦,七言绝句,断砖残础碎盘花，辇路荒凉蔓草遮。玉殿朱楼俱不见，坏墙嶾嶙绕人家。
﻿蒲津晚渡,金,曹之谦,七言绝句,黄河城下水沄沄，船去船来几夕曛。老尽津头垂钓客，柳阴相对白鸥群。
﻿过茹越岭有感,金,曹之谦,七言绝句,山川良是昔人非，北望松楸泪满衣。三十馀年成底事，全家南渡一身归。
﻿虞坂,金,曹之谦,七言绝句,长坂悠悠接古虞，行人鞍马问征途。寒鸦隐树鸣初起，残月低山淡欲无。
﻿送梁仲文,金,曹之谦,古风,圣人既已没，圣道遂不传。异端壅正途，榛塞踰千年。大儒起相承，辟之斯廓然。濂溪回北流，伊洛开洪源。学者有适从，披云见青天。我生虽多难，闻道早有缘。中岁苦病目，不得深穷研。梁君河东秀，意气凌孤骞。探道得奥阃，辩说如河悬。所知非苟知，而亦允蹈焉。出入口耳者，彼我奚足言。却来自秦京，过我汾水边。未几复言别，长途北之燕。行看奋六翮，高举凌云烟。功成名遂后，归老河之湍。相从讲圣学，与子长周旋。
﻿变白头吟,金,曹之谦,古风,梧桐不独老，鸳鸯亦双死。静女怀真心，循夫正如此。奈何及末流，不知再醮羞。中路多反目，几人能白头。君不见会稽愚妇轻负薪，不肯终身事买臣。一朝归佩太守印，悔望车尘那敢近。人生赋命自不齐，贫贱富贵各有时。随鸡逐狗听所适，世事悠悠争得知。
﻿閒中作,金,曹之谦,古风,雄鸡啼一声，惊起五更睡。出门何扰扰，竞逐名与利。冥冥车马尘，白日暗城市。萧条蓬蒿居，独有羲皇地。高情杳秋云，静性凝止水。俯仰天地间，澹然无一事。
﻿感寓二首 其一 ,金,曹之谦,古风,中林有幽兰，罗生杂众草。地僻人不知，芬芳空自好。严霜凋古木，岁晚难独保。愿充君子佩，探撷尚未早。安得清风来，吹香出林表。
﻿感寓二首 其二 ,金,曹之谦,古风,高林夹金井，修竹连清池。梧叶既薿薿，竹实亦累累。可栖复可食，凤鸟来何时？重华不得见，韶乐何能为。日暮空叹息，萧瑟寒风吹。
﻿东坡赤壁图,金,曹之谦,古风,先生矫矫人中龙，京尘千丈不可容。五年一梦落江海，翩然野鹤开囚笼。雪堂闭户读书史，兴来飘然弄云水。黄泥坂下醉三更，赤壁矶头航一苇。明月清风共一江，迈往之气无由降。酒酣作赋记清赏，袖有巨笔如长杠。一朝骑鲸寻李白，人间俯仰成今昔。续弦无处觅鸾胶，见画思公空叹息。
﻿风雪障面图,金,曹之谦,古风,顽云暗空雪正飞，老木僵折溪流澌。弊裘羸马奈寒子，便面障风何所之。仆夫徒行亦良苦，吻噤不语心应语。人生受冻分岂无，但愿不作君家奴。
﻿秋日杂诗,金,曹之谦,古风,山中有佳人，《考槃》歌在涧。别来今几时，岁月忽已晏。相思不得书，矫首望飞雁。
﻿秋风亭故基,金,曹之谦,古风,危亭冠雉堞，飞构何崔嵬。一夕堕劫火，变化成烟灰。颓基翳蓬蒿，坏道封莓苔。萧条古城上，空有秋风来。
﻿谒禹王庙,金,梁襄,古风,波涵九域民为鱼，帝奋忠勤亲决除。水涸茫茫尽桑稼，万世永赖功谁如。功高受享宜宏久，庙貌方方无不有。砥柱神灵最伟奇，会稽血食尤隆厚。此祠所建在空山，庳殿短廊才数间。读碣人多题字闹，祭祀礼少牺牲閒。钦惟帝道崇勤俭，此郡民繁地硗崄。辛苦耕耘衣食粗，孚祐乞遍无令歉。
﻿留题长平驿,金,梁�,七言律诗,秦赵均为失霸图，起何残忍括何愚。杀降未见无祸者，累将其能有种乎。日暮悲风噎丹水，夜深寒月照头颅。快心千载杜邮剑，人所诛耶鬼所诛。
﻿江天暮雪图,金,梁仲新,五言绝句,南雪不到地，霏霏满竹楼。沙河灯市里，春在木绵裘。
﻿海棠,金,梁持胜,七言律诗,野杏山桃委路尘，芳华都属锦城春。只缘造物偏留意，任使无香亦可人。粉白漫誇妆样巧，胭脂难染睡痕新。沈香亭子勾栏畔，消得君王比太真。
﻿望终南山诗,金,梅泽,五言绝句,明月一樽酒，清风万卷书。南山山下地，终欲卜邻居。
﻿少林寺,金,许安仁,七言律诗,岩壑深严入翠微，少林金碧露烟霏。五峰屏簇禅庵小，万劫天开佛日辉。闻说九年深面壁，得逢二祖便传衣。千秋少室山灵在，曾见神僧双履归。
﻿望少室,金,许安仁,七言绝句,名山都不见真形，万仞盘盘入杳冥。安得云间骑白鹤，下看三十六峰青。
﻿送二道者归汾州,金,许安仁,七言绝句,介休山下两閒人，来访汾阳旧使君。明日却归尘外去，一双白鹤上青云。
﻿草木虫鱼咏二首 其一 ,金,许安仁,七言绝句,蝇钻故纸竟不悟，蛾扑明灯甘丧生。大似盲人骑瞎马，不知平地有深坑。
﻿草木虫鱼咏二首 其二 ,金,许安仁,七言绝句,蓬在麻中应自直，茑生松下亦能高。不关若辈工攀附，物理由来系所遭。
﻿少室道中,金,许安仁,七言绝句,少室峰头晓月沈，千家城郭淡阴阴。五更鸡唱残星灭，马上看山过少林。
﻿游泰安竹林,金,许安仁,七言绝句,萧寺天教胜处安，峰峦腾掷水云閒。客来总说游山好，不道山僧却厌山。
﻿游法轮院,金,许安仁,古风,太行冈岭横漫漫，撑空一带云霞间。巨鳌背负九州出，重重山上复有山。高都城头见松岭，突兀双峰螺髻并。招邀析城揖王屋，指顾硖石瞰天井。萧萧枫叶满山秋，岩峦掩抱云林幽。攀崖转壑路欹侧，虽有佛刹谁曾游。年丰郡邑閒无事，琴酒招呼二三子。题诗古壁赠山僧，略记衰翁曾到此。
﻿青柯平二道人,金,许古,五言律诗,深谷缘危磴，长林绕碧山。山中四时好，方外两翁閒。身世青云上，尘埃大梦间。高情应笑我，才到却空还。
﻿访箕和尚岘山,金,许古,七言律诗,山中风定夜沈沈，月满禅林静客心。苍桧四排严法界，孤松中立殷潮音。鼓钟有节人如玉，台殿无尘地布金。二月来游春尚浅，红梅无数照山阴。
﻿被召过少室,金,许古,七言绝句,老病无堪合退休，伊川久巳得菟裘。如今又上长安道，好被青山笑白头。
﻿扇图,金,许古,七言绝句,云压溪塘小雪春，融融和气浥轻尘。山禽共作梅花梦，物性由来懒是真。
﻿行香子,金,许古,词,秋入鸣皋。爽气飘萧。挂衣冠、初脱尘劳。窗间岩岫，看尽昏朝。夜山低，晴山近，晓山高。细数閒来。几处村醪。醉模糊、信手挥毫。等閒陶写，问恁风骚。乐因循，能潦倒，也消摇。评注（点击查看或隐藏评注）
﻿眼儿媚,金,许古,词,浊醪篘得玉为浆。风韵带橙香。持杯笑道，鹅黄似酒，酒似鹅黄。世缘老矣不思量，沈醉又何妨。临风对月，山歌野调，尽我疏狂。
﻿题广胜寺,金,麻秉彝,七言律诗,盘云梯石上崇冈，殿阁峥嵘古道场。寺纪汾阳亲奏额，塔传阿育久腾光。檐前山耸干螺秀，槛外溪分二带长。种种尘缘都洗尽，祗因身在白云乡。
﻿秋望,金,麻九畴,五言律诗,云气东南壮，风烟正北长。远人投屋小，寒草带城荒。驯鸭便秋潦，饥牛背夕阳。閒情尽堪画，未要雨浪浪。
﻿手植桧印章,金,麻九畴,七言律诗,梁折山摧入小成，日华留得寸晖明。不盈一握空虫篆，未丧斯文粗姓名。草木西周朝有暮，图书东观死犹生。二千年后司封纽，未信栽时出此情。
﻿赠裕之,金,麻九畴,七言律诗,向来三度见君诗，常望西山有所思。谁料并州天绝处，相逢梁苑雪消时。贤人乐古声犹在，聱叟文高世岂知。只恐神嵩不留客，秦川如画渭如丝。
﻿秋怀,金,麻九畴,七言律诗,昨夜新凉御褐裘，一番节物弄清愁。月悬双杵若为夜，人在一隅偏觉秋。败叶只能惊画扇，啼螀终不到朱楼。还乡梦断寒衾晓，依旧云山是蔡州。
﻿秋雨小霁湖阳道中,金,麻九畴,七言律诗,一雨初晴菊瘁花，朝来啼杀报晴鸦。地邻异域空怀古，人对残秋更忆家。十月红炉是明日，往年新火醉流霞。匆匆又上湖阳道，何处还堪驻客槎。
﻿堂溪城南感寓,金,麻九畴,七言律诗,断岸崩崖带草长，茂林高垲晚生凉。田头经水成驹卧，云色因风变狗苍。战地尚馀唐垒栅，故城曾入楚封疆。牛童趁日贪扪虱，那解兴亡事可伤。
﻿李道人家山图,金,麻九畴,七言律诗,见说高斋住太行，溪山襟带古祠堂。圭桐叶落周家雨，铁树根盘晋国霜。烽火不堪耕夜月，画图犹可挂残阳。自怜不及汾州雁，春去秋来过石梁。
﻿牛叹,金,麻九畴,七言绝句,谁怜宿料一生无，身后仍遭金十奴。帷盖却教蒙狗马，不知何事负农夫。
﻿清明,金,麻九畴,七言绝句,村村榆火碧烟新，拜埽归来第四辰。城里看家多白发，游春总是少年人。
﻿莫春山家二首 其一 ,金,麻九畴,七言绝句,山烟向晚白濛濛，人过梨花树底风。一犬不鸣村径黑，野灯孤起远林中。
﻿莫春山家二首 其二 ,金,麻九畴,七言绝句,语阑壮气欲消磨，奈此青灯永夜何。壁上取琴弹一曲，不知天外落银河。
﻿俳优,金,麻九畴,七言绝句,施能卖晋移君贰，旃解讥秦救陛郎。多少谏臣翻获罪，却教若辈管兴亡。
﻿红梅,金,麻九畴,七言绝句,一种冰魂物已尤，朱唇点缀更风流。岁寒未许东风管，澹抹秾妆得自由。
﻿赋伯玉透光镜,金,麻九畴,古风,太阴沦魄元不耀，太阳分光成二曜。呜呼怪铜盗此幻，透影在壁与背肖。奁开㸌㸌光走庭，划如剸犀乍脱鞘。泓澄秋落百丈潭，疑有龙向天门跳。秦娃汉婉化鸳土，宠雨恩云埋凤诏。当年椒涂鉴桃李，身后泉台映蓬藋。枕簟无情草木香，笙歌不暖枭狐啸。髑髅一丑不再妍，不知持此将安照。万斛珠玑委俑人，唤得偷儿成鬼剽。借问金椎一控时，何如海上青蝇吊。寿如金石佳且好，此铭此篆两奇峭。今谁子后曩谁先，赢得细枢经蚁窍。千古繁华一梦醒，恍然入手称神妙。丹砂□紫翠羽青，万金难买人年少。君侯新自洛阳来，玉台人物今温峤。相看大笑古人痴，收镜入奁还自笑。
﻿跋范宽秦川图,金,麻九畴,古风,山水人传范家笔，画史推尊为第一。朅来因看秦川图，天下丹青能事毕。大山岩岩如国君，小山郁郁如陪臣。大石盘盘社与稷，小石落落士与民。一山一形似争长，一石一态如布军。想君胸中有全秦，见鐻削鐻鐻乃真。掌上长安近于日，千树万树生青春。忆昔岐山凤皇语，葱葱柞棫沾新雨。昆夷束手密须降，不见功勋见歌舞。黄金铸牛西入僰，五丁云栈通中国。骊山宫阙九天高，六处孱王走衔璧。不信诗书信法家，关东半被鱼书惑。尽卷图籍亦大好，五十年凶都一埽。章邯董翳举如毛，沐猴冠委金陵道。北原兵自天而下，汉室倾颓如解瓦。祁山六出纵无功，渭水犹堪饮君马。螭蟠老将骨未朽，草附那能济阳九。技痒投鞭抵岁星，归来鹿死何人手。神武空矜贺六浑，投机常落周人后。竟令冯翊软沙边，东风一夜吹新柳。侵寻皂角相料理，抛掷龙津浮汴水。鹢头过处巳非隋，不觉晋阳人姓李。华清高宴戛宫梧，舞马如何护两都。纵得青骡还蜀道，肉得沙场白骨无。兴亡自取不足吁，可怜神州为盗区。贪徵往古山川事，忘却题诗赏画图。
﻿松筅同希颜钦叔裕之赋,金,麻九畴,古风,牺尊青黄灾木命，羁绊剪剔伤马性。折松为筅得之天，此君幸免戕残横。初缘形似有代无，不料奇功乃差胜。人间斤斧不须劳，坐中活火鸣笙箫。千秋蛰骨养霜雪，一日奋鬣翻云涛。岩烟击拂殷雷起，颠风蹴踏银山高。莫嫌勺水懦无力，如捲三江都一吸。借汝岁寒姿，扶我衰朽质。埽除幻梦不到眼，洗刷埃霾下胸臆。扪霞直与羡门期，一笑桑田海波白。
﻿竹瘿冠为李道人赋,金,麻九畴,古风,东方有物字丰隆，以鸣为职驱群聋。万头濈濈囚冻窟，欲出不出愁天公。回寒作暖出一噫，黑帝不敢藏昆虫。所以独为六子长，挥斥元气周神功。车轰鼓震顷万里，六甲云风随唤起。四阴用事合收声，犹奋狂阳鸣不已。号令非时遭物玩，草木不凋花再蕾。恼得司秋诉帝阍，漏泄机缄法当死。天公大怪下桎梏，推落车中堕岩谷。非程非马亦非人，化作苍筤一枝竹。劲气刚风难遽销，夜闻风雨犹萧萧。耸身直上三千尺，天公又怪干云霄。鬼压神缚不听出，只见白云锁三日。云散惟馀青屈盘，颐隐于脐变仙质。道人真是万物盗，斫取为冠就天巧。秋霜争敢上头颅，常与春风同醉倒。此冠固奇惜未大，有冠独在方之外。日月为藤织四时，烟霞为桦绵千载。天潢绝汉梁虚碧，北斗旋衡簪沆瀣。不随脂粉侣狻猊，不逐风霜陪獬豸。一任旋乾复转坤，头上峨峨终古在。欲作檀那施此冠，不识先生若为戴。
﻿弹琴怀山中人,金,麻九畴,古风,门前雪垂垂，室中理朱丝。手按十三徽，心飞天一涯。故人渺何许，万里惊鸿飞。试凭朱丝语，一声声亦悲。一弹雪欲落，再弹雪正作。只在此山中，故人今忧乐。我欲弹文王，岐山云渺茫。我欲鼓曾子，无田可耘耔。道远望不及，千山复万水。思君复思君，正恐须髯皤。后夔若不来，奈此宫商何。春风早晚起，百鸟喧庭柯。时携一尊酒，为君奏云和。
﻿夏日,金,麻九畴,古风,亭柯碧合龙蛇影，睡起辘轳鸣晓井。一帘晓雨捲不晴，槐花满地黄金冷。屈指西风又到门，相思团扇欲生尘。何时万户垂杨里，高揖金鞭逢故人。
﻿和伯玉食蒿酱韵,金,麻九畴,古风,九尺东方生，不如一侏儒。饮啄各有程，厚薄与生俱。文蒲及屈芰，何乃淡以枯。正如谢三旌，甘心作羊屠。伊蒿本薪材，岂足充庖厨。薄雪草堂径，新霜古城隅。河南地差暖，冬有不死芜。青来涧边筥，绿入几上盂。微香能侣菊，小苦贤于荼。酷烈变醯醢，薰醲破脂酥。书生喜倒说，食亦变精粗。借问冰茶者，何如羔酒乎。况尔蓼彼萧，蓬茅固其徒。偶然躐一等，遽欲忘樵夫。迩来岁颇饥，大半殣在途。攘肉或至犬，首丘不如狐。命贱秪求死，计穷交议逋。尚有纨裤儿，朝夕食于株。宁知埽野稗，一饱不易图。遂令人轻生，不畏锧与鈇。如君有蒿酱，犹是千金躯。
﻿复次韵二首 其一 ,金,麻九畴,古风,五脏太多可，张颐托臞儒。自非何曾家，安得海陆俱。庄周幸有粟，不至鱼肆枯。何劳夷门市，下车朱亥屠。春韭与秋菘，岁晚不供厨。蒿腹不蒿目，大方果无隅。为酱非负口，犹胜范莱芜。岂无青精饭，驻颜炊一盂。岂无菖蒲歜，辟邪如神荼。又岂无椒花，除瘟等酴酥。蒿于数品中，颇同武官粗。数品虽异馔，置之酱可乎。犹材各有施，岂必皆吾徒。公绰优为老，劣于滕大夫。大抵食如士，取之非一涂。君诗志其味，食经有董狐。彼哉鼋羹指，斲棺终莫逋。彼哉萍齑手，竟死珊瑚株。宁如酱以蒿，不出本草图。盖后人好奇，一洗腥砧鈇。为谢馋祟鬼，渠今离我躯。
﻿复次韵二首 其二 ,金,麻九畴,古风,菣可为炙啖，博哉释草儒。奈何骚人咏，不与兰茝俱。青青发陈荄，嫩胜稊生枯。面柔似张禹，气冽如申屠。忽逢易牙口，一日登君厨。君兄昔在日，作事太廉隅。宦游三十年，不治一室芜。尝载米之郡，政如置水盂。不义获八珍，弃之犹堇荼。相对话终日，茗碗无盐酥。见客惟恐迟，遇饭不择粗。无食但有名，穷不亦宜乎。我本寒素士，卧雪袁司徒。臭味偶相似，岂是敦薄夫。见君食蒿酱，取嘲于仕途。和君蒿酱诗，缊袍随衣狐。诗酱两情苦，此债无由逋。蒿荻无弃材，奈此苍松株。何当列铏瓮，一依飨礼图。唯闻广廷乐，不见辕门鈇。此日虽无酱，犹堪养羸躯。
﻿渔父词元裕之以山游见招兼以诗四首为寄因以山中之意仍其韵 其一 ,金,麻九畴,古风,石华政可采，负我孤舟篷。胡为红尘里，扰扰槐安宫。山间绿萝月，一照千岩空。洪崖去不返，清游谁与同。空馀松根泉，杂佩流无穷。人心堕泥滓，不如与天通。举头视霄汉，浩露洗心胸。
﻿渔父词元裕之以山游见招兼以诗四首为寄因以山中之意仍其韵 其二 ,金,麻九畴,古风,日月两角蜗，天地一粒粟。老盆可径醉，岂择瓦与玉。大笑区中人，朱门丐粱肉。清晓登少室，日夕眺王屋。紫烟晞吾发，碧霞贮我腹。溪中有白云，万事付濯足。物物惬幽情，不独兰与菊。
﻿渔父词元裕之以山游见招兼以诗四首为寄因以山中之意仍其韵 其三 ,金,麻九畴,古风,南风入桂树，高叶碧峥嵘。举手戏攀折，上与云烟撑。黄金间白玉，遍地先晶荧。笙箫坐间发，鸾鹤空中鸣。浩歌山谷应，起舞衣裳轻。一尊石上酒，如我浩气盈。目送飞鸿尽，青云万里平。
﻿渔父词元裕之以山游见招兼以诗四首为寄因以山中之意仍其韵 其四 ,金,麻九畴,古风,国风久巳熄，如火不再然。流为玉台咏，铅粉娇华年。政须洗妖冶，八骏踏芝田。青苔明月露，碧树凉风天。尘土一一尽，象纬昭昭悬。寂寥抱玉辨，争竞摇尾怜。幸有元公子，不为常语牵。
﻿许方村即事,金,麻九畴,古风,披热达许方，山巅青漫漫。野黄麦初割，畦绿蔬才灌。春篱苘叶深，巷树春花乱。烟长见新冶，风远闻清锻。濯衣女在溪，贩铁人栖馆。墙危垒破石，路黑沾遗炭。山云顷刻雨，沙地须臾暵。铎鸣驾犊耕，罩密防鸡散。缲馀残茧挂，钓罢么丝贯。沽酒有客赊，鬻李何人唤。扑惨官始威，牒烦民更玩。历险小车多，逢人黯衣半。县远肉难求，山近寇可逭。何当卜隐居，寻我杖藜伴。
﻿梁山宫图,金,麻九畴,古风,梁山宫高高切云，秦家箫鼓空中闻。宫殿作云王作龙，何人敢谒滈池君。珠围翠绕穷天下，道上行人衣半赭。不觉生灵血液枯，化为宫上鸳鸯瓦。朝卢生，莫侯生，师事二人学羡门。焉知以政藏其身，神仙亦死何曾神。空能诈取六孱国，不识卢生真閒客。种成间隙卢生去，尚令道士作鬼语。祖龙竟堕此机中，以璧见欺犹未悟。鱼腥引得扛鼎来，梁山火灭汉旗开。何如后世丹青手，一夫不役千楼台。梁山之图却传世，梁山之宫安在哉。
﻿跋伯玉命简之临米元章楚山图,金,麻九畴,古风,巴东峡壁如駮霞，天凿荆门当虎牙。下有奔湍沉碧沙，直冲北固如投家。云烟昏晓互明灭，朝看沃日莫吞月。远山如指近如拳，过客那知空一瞥。高人庐此恨来晚，不厌孤篷叠往返。莫言造物好穷人，许大乾坤富君眼。以心为镜照诸山，山如人面纷殊颜。扁舟日日青山上，青山却在沧波间。人道痴儿固贪取，我怪高人亦如许。已将胸次衽长江，更把豪端扛巨楚。荠列枫林叶浮舸，巧促魁梧入么么。丈寻收拾无边春，千里游邀坐中我。自此头吴尾瓯越，蛮烟五月髡人发。江山多处乃尔毒，始信中原天下甲。楚山可览不可上，水气昏昏且多恙。画山纵不到真山，有楚之峰无楚瘴。静明居士见山馋，想在庵中得饱参。戏呼老李临君画，已坐君贪我更贪。
﻿阳夏何正卿作叠语四句未成章予复以叠语寄之凡四变文,金,麻九畴,古风,缊缊蠢蠢何等民，矫矫亢亢内守贞。昂昂藏藏独异俗，落落莫莫不厌贫。归与归与且糊口，凤兮凤兮德衰久。乐云乐云无弦琴，命乎命乎一杯酒。匪鳣匪鲔故为藏，避言避世必也狂。至大至刚秣吾马，爰清爰净脩我墙。用之舍之时所系，晋如摧如宁复计。暖然凄然任春秋，优哉游哉聊卒岁。
﻿李道人嵩阳归隐图,金,麻九畴,四言诗,城郭维崇，井里维通。冠盖维错，纨绮维丛。云谁之子，招子归嵩。舍我筝筑，乐彼潺淙。食彼瓦缶，遗我鼎钟。云谁之子，绘子归嵩。离人友鹿，避俗朋松。石啮我足，泉瘿我咙。吾恐时人，笑子归嵩。有山有怪，有水有龙。盗出寇没，啸兕咻熊。吾恐狂人，诳子归嵩。子谓我言，决意归嵩。归嵩何如，如鸿避弋，如鹤脱笼。与幻俱化，与化俱融，是以归嵩。南山重重，翠如植葱。北山隆隆，绀如堆铜。仰嵩俛嵩，雨濯云烘。嵩之为我，我之为嵩。我闻子言，衣如张风。心先去鸟，层云荡胸。静言思之，富为目蒿，贵为心蓬。饰说于令，讵知任公。归嵩良是，生龟脱筒。子不归嵩，送子归嵩。
﻿凌虚堂,金,乔扆,五言律诗,木暗苍烟合，池荒碧草深。高台平竹杪，幽径入花阴。奔走成何事，登临慰此心。晚凉山更好，风处一披襟。
﻿翠贞庵访晦之不遇,金,乔扆,七言律诗,飞锡南游久未归，北蓝清胜与谁期。明窗但见横经处，静坐还思酌茗时。独诵隔林机杼句，漫题渴井辘轳诗。翠贞庵外千竿竹，啸月吟风待阿师。
﻿兴庆夜月绝句,金,乔扆,七言绝句,花萼楼倾有故基，行人空读火馀碑。可怜兴庆池边月，曾伴宁王玉笛吹。
﻿骊山,金,惠吉,七言律诗,唐祚方当七叶兴，侈心一动事华清。峰峦花木千重秀，楼阁云霄万丈平。赐浴但闻专宠幸，信谗不复用贤明。直教兵震渔阳地，破碎霓裳羯鼓声。
﻿华清宫,金,惠吉,七言绝句,开元已在太平基，天宝何缘遽致衰。应是用人终始异，温泉呜咽漫含悲。
﻿感事,金,景覃,七言绝句,兰芳切禁当门种，李苦何伤并道生。自古英雄足猜忌，莫教身外有浮名。
﻿凤栖梧,金,景覃,词,倦客情悰纷似缕。小院无人，卧听秋虫语。归意已搀新雁去。晚凉更作潇潇雨。架上秋衣蝇点素。冷菊戎装，尚被春花妒。别有溪山容杖屦。等閒不许人知处。
﻿天香 其一 ,金,景覃,词,市远人稀，林深犬吠，山连水村幽寂。田里安閒，东邻西舍，准拟醉时欢适。社祈雩祷。有箫鼓、喧天吹击。宿雨新晴垄头，閒看露桑风麦。无端晴亭暮驿。恨连年、此时行役。何似临流萧散，缓衣轻帻。炊黍烹鸡自劳，有脆绿、甘红荐芳液。梦里春泉，糟床夜滴。
﻿天香 其二 ,金,景覃,词,百岁中分，流年过半，尘劳系人无尽。桑柘周围，菅茅低架，且喜水亲山近。倦飞高鸟，算也有、閒枝栖稳。纸帐紬衾，日高睡起，懒梳蓬鬓。閒阶土花碧润。缓芒鞋、恐伤蜗蚓。侧掩衡门，空解草玄谁信。俗驾轻云易散，赖独有、莲峰破孤闷。世事悠悠，从教莫问。
﻿华清宫,金,温特赫某,七言绝句,泉声夜作漏声长，月底惊回梦到乡。知我马嵬曾过着，枕边呜咽问兴亡。
﻿题熊耳山,金,无名老人,古风,熊山为一丘，漳水为一壑。夜眠云底床，昼登云外阁。不知如何人，得来享此乐。自恨尘缘深，不能顿辞爵。
﻿存句 其一 ,金,无名老人,句,对客谈黄卷，呼童烹紫芝。
﻿存句 其二 ,金,无名老人,句,性似山猿独，心如野鹤孤。
﻿存句 其三 ,金,无名老人,句,颐神春寂寂，调息夜绵绵。
﻿存句 其四 ,金,无名老人,句,俯仰长春景，遨游不夜乡。
﻿存句 其五 ,金,无名老人,句,造化远离生死外，机关超过有无中。
﻿存句 其六 ,金,无名老人,句,古木开花春寂寂，寒潭浸月夜澄澄。
﻿存句 其七 ,金,无名老人,句,但言造化都归妄，毕竟阴阳总属私。
﻿存句 其八 ,金,无名老人,句,千里暮霞蒸绛雪，半林明月捣玄霜。
﻿存句 其九 ,金,无名老人,句,汞死铅乾天地静，龙吟虎啸鬼神藏。
﻿存句 其十 ,金,无名老人,句,有作有为皆妄想，无名无字是真常。
﻿存句 其十一 ,金,无名老人,句,愿君早悟玄中趣，学我优游物外修。
﻿归龙门,金,程自修,五言律诗,来往空书劄，行藏但布衣。直为知已用，可惜转头非。岁月百忧集，江山一笑归。祢生狂到死，君子要知几。
﻿出城,金,程自修,五言律诗,束带供人事，扶藜强病身。诛求非上意，盗贼本良民。湿翠山藏雨，轻黄柳带春。小儿随白首，行坐各沾巾。
﻿送元吉归河东,金,程自修,七言律诗,独怜风格困尘埃，敢料天涯共酒杯。花鸟偏于前辈好，江山更有后人哀。颜回盗蹠终归命，诸葛曹丕岂论才。正自别离愁未透，更教柳色带青来。
﻿痛哭,金,程自修,古风,日射石虬鳞甲开，草色又换青春回。精灵聚散岂拘束，山鬼叫呼松柏哀。当时沸天箫鼓动，今日悲风陵上来。忽忽古今成传舍，人生有情泪盈把。乾坤误落腐儒手，只遣空言当汗马。西晋风流绝可人，怅望千秋共潇洒。
﻿痛哭,金,程自修,古风,日射石虬鳞甲开，草色又换青春回。精灵聚散岂拘束，山鬼叫呼松柏哀。当时沸天箫鼓动，今日悲风陵上来。匆匆今古成传舍，人生有情泪如把。乾坤误落腐儒手，但遣空言当汗马。西晋风流绝可愁，怅望千秋共潇洒。
﻿岁云莫矣,金,程自修,古风,岁云莫矣百工休，独持千古供索游。丈夫礌落如天日，促促胡为升斗谋。望尘下拜乃东市，山中茹芝可白头。呜呼此道弃如土，眼中历历圣贤蠹。乡里小儿纥那歌，前辈先生八风舞。欲挽东流无万牛，抱膝长吟听更雨。
﻿王猛墓,金,程自修,古风,男儿有才须有识，死葬蛮夷真可惜。君不见渴虎不饮盗泉水，始吾虞君今已矣。
﻿独坐,金,程自修,古风,终南在吾目，秋色远接应。谁招天外翠，来作窗中靓。娟娟初画眉，盈盈独临镜。云去物象空，月出心源莹。我欲往从之，有客誇捷径。洗耳复洗耳，松风入清听。
﻿龙山迎驾诗,金,万松老人,七言律诗,莲宫特作内宫修，圣境欢迎圣驾游。雨过水声琴泛耳，云开山色锦蒙头。成汤狩野恢天网，吕尚渔矶浸月钩。试问风光甚时节，黄金世界菊花秋。
﻿和节度陈公一绝句,金,万松老人,七言绝句,清溪居士陈秀玉，要结莲宫香火缘。赚得梢翁摇橹棹，却云到岸不须船。
﻿自临洮还,金,董师中,七言绝句,临潭仍是汉家城，积石相望十驿程。西略河源东并海，此身何地不经行。
﻿临终诗四首 其四 ,金,董文甫,五言律诗,今古一轮月，分明印碧霄。门门蟾影到，处处桂香飘。不起眼中晕，何劳指上标。真空浑照破，归去杖头挑。
﻿临终诗四首 其三 ,金,董文甫,五言绝句,白发三千丈，红尘六十年。只今无见在，虚费草鞋钱。
﻿秋夜,金,董文甫,七言绝句,见即如无炉上雪，淡而有味水中盐。齐行定慧千灯焰，净识乾坤一镜奁。
﻿昼眠,金,董文甫,七言绝句,庄周先我复天真，化蝶飞来管领春。我亦庄周周亦蝶，不知若个是真身。
﻿审是堂,金,董文甫,七言绝句,按剑人人骇夜光，蜀鸡合道胜鸾凰。飞蛾可是无分别，直道油灯是太阳。
﻿文中子续经,金,董文甫,七言绝句,纷纷述作史才雄，听似秋来百草虫。不是春雷轰蛰窟，蚓蛇会得化成龙。
﻿临终诗四首 其一 ,金,董文甫,七言绝句,无情丧主没钱僧，送上城南无事人。捡尽传灯无尽录，更无公案遮番新。
﻿临终诗四首 其二 ,金,董文甫,古风,生有地，死有处，万牛不能移一步。一轮明月印天心，此是渠侬住处住。
﻿题南华观,金,邬元章,七言律诗,试拈真理问南华，生死元如觉梦何。昼夜曾停觉梦否，古今还续死生么。潼山岁岁生春草，睢水年年有绿波。子逝于今已千岁，觉时何少睡时多。
﻿三月七日登龙尾山寺,金,冯子翼,五言律诗,古寺寻龙尾，山城送马蹄。花浓香腽肭，泉莹冷玻璃。寒食春无几，催归日欲西。春风吹病眼，烟树远凄迷。
﻿书事,金,冯子翼,五言律诗,客舍如僧舍，秋风几席清。竹孙仍带箨，鸠妇已呼晴。年老心情减，官卑去就轻。京师名籍甚，郑子岂其卿。
﻿和张浮休旧韵,金,冯子翼,五言律诗,嫩水笼篁碧，新霜染树红。石潭沉晓月，山雨暝秋空。灯火吟窗下，关河醉眼中。西风唤张翰，南望思何穷。
﻿小圃茅亭新成,金,冯子翼,五言律诗,榆柳清阴下，茅亭近水湄。抵檐栽美竹，横榻赋新诗。朴陋从人笑，栖迟止自怡。岁寒天地肃，松雪有心期。
﻿赠张寿卿,金,冯子翼,七言律诗,美如冠玉张公子，知是留侯几世孙。老境流离少欢趣，天涯邂逅对清尊。貂裘聊作西州客，物化终同北海鲲。十日相从又言别，关山明月正销魂。
﻿佑德观试经,金,冯子翼,七言绝句,琳馆清深小雪残，酿梅天气不多寒。客窗竟日无人到，只有萧萧竹数竿。
﻿岐山南显道冷香亭,金,冯子翼,古风,溪桥小雪晴，水村霜月冷。暗香林薄间，得偶璀璨影。殷勤南夫子，移植在人境。芝兰馥氤氲，珠壁照光炯。小屋茅草盖，幻此萧洒景。看花爇松明，醒醉漱苔井。文章聊嬉戏，辞气颇驰骋。州县不著脚，时人笑清鲠。我官西州掾，簿领不知省。频遭官长骂，势屈石在顶。门庭可张罗，陋巷车辙静。山歌听嘲哳，舞伎或瘤瘿。引睡阅文史，朝日无从永。梦到五柳庄，身居六盘岭。朅来南山下，旅思凄以耿。金罍照衰朽，玩味得俄顷。傍人怪迂疏，佳处当自领。
﻿江城子,金,冯子翼,词,胭脂坡上月如钩。问青楼。觅温柔。庭院深沉、窗户掩清秋。月下香云娇堕砌，花气重，酒光浮。清歌皓齿艳明眸。锦缠头。若为酬。门外三更、灯影立骅骝。结习未忘吾老矣，烦恼梦，赴东流。
﻿和希颜,金,冯璧,七言律诗,虎守天门未易通，庾尘无扇障西风。主人何负盗憎主，公论不明私害公。老伏固非千里骥，冥飞似是五噫鸿。纷纷往事渠知几，都付崧巅一笑中。
﻿送国医仪师颜企贤得请归关中次朝贤韵,金,冯璧,七言律诗,心平穷富恐欺天，面有阴功盖有年。归去青山仁者乐，秘来丹诀老而传。尚医冗食渠百辈，公论共推君十全。技道精微仍远引，就非轻举亦几仙。
﻿河山形胜图,金,冯璧,七言律诗,书剑丁年记昔游，中条之麓过蒲州。地形西控三秦远，河势南吞二华秋。晋魏兵争一春梦，汉唐坛祀几荒丘。披图吊古令人慨，不必重登鹳雀楼。
﻿雒帅觅兰作诗以寄,金,冯璧,七言律诗,云插高牙画戟森，春移宝槛燕堂深。水南红药初退舍，嵩麓紫兰今嗣音。茧足赪肩坐香累，高梁华栋岂渠心。使君有问花应语，玉树诚佳非故林。
﻿元光间予在上龙潭每春秋二仲月往往与元雷游历嵩少诸蓝禅师汴公方事参访每相遇辄挥毫赋诗以道閒适之乐今犹梦寐见之儿子渭近以公故抵任城禅师附寄诗以叙畴昔未几驻锡东庵因造谒间出示裕之数诗醉笔纵横亦略道嵩游旧事感叹之馀漫赋长句二首 其一 ,金,冯璧,七言律诗,性理诸方巳遍参，归来一锡驻东庵。山中莲社旧招隐，旅舍阿戎新对谈。诗笔如君僧有几，文章愧我老无堪。绫书大字拈香疏，须趁微之酒半酣。
﻿元光间予在上龙潭每春秋二仲月往往与元雷游历嵩少诸蓝禅师汴公方事参访每相遇辄挥毫赋诗以道閒适之乐今犹梦寐见之儿子渭近以公故抵任城禅师附寄诗以叙畴昔未几驻锡东庵因造谒间出示裕之数诗醉笔纵横亦略道嵩游旧事感叹之馀漫赋长句二首 其二 ,金,冯璧,七言律诗,少林脩竹欲天参，竹外幽閒草结庵。顾我虽存惟白发，与君曾此共玄谈。干戈横绝境犹梦，草树荒残人岂堪。腊瓮春醪髯莫预，商歌悲壮不能酣。
﻿明皇击梧桐图,金,冯璧,七言绝句,三郎耳谱趁花奴，风调才情信有馀。天宝错来非一拍，霓裳中节亦区区。
﻿送人出使,金,冯璧,七言绝句,阳春有脚苏疲瘵，水镜无心照洁污。九道澄清天意切，人才一一似君无。
﻿习池醉归图,金,冯璧,七言绝句,襄汉方屯十万兵，习池日往不曾醒。纷纷误晋皆渠辈，何独王家一宁馨。
﻿东坡海南烹茶图,金,冯璧,七言绝句,讲筵分赐密云龙，春梦分明觉亦空。地恶九钻黎洞火，天游两腋玉川风。
﻿阴晦中忽见华山,金,冯璧,七言绝句,吏部能开衡岳云，坡仙曾借海宫春。莲峰清晓忽自献，二公何人予何人。
﻿草堂春莫横披,金,冯璧,七言绝句,迁客倚楼家万里，五陵飞鞚酒千金。草堂澹与春山对，幽鸟一声春巳深。
﻿同裕之再过会善有怀希颜,金,冯璧,古风,寺元魏离宫，十日来凡两。前与髯卿偕，斋奠少林往。其时巳薄暮，诸胜不暇访。今同魏诸孙，再到风烟上。寺僧导升殿，雄深肃瞻仰。柱础门限砧，追琢成大壮。不见磨琢痕，莹滑明滉朗。摩挲三叹息，后世无此匠。晚登西南亭，碧玉对千丈。如王官天柱，如太华仙掌。留宿赞公房，秀色梦馀想。夜静耿不眠，泉溜琴筑响。惜髯今不来，联诗共清赏。
﻿雨后看并玉所控诸峰,金,冯璧,古风,并玉如高人，壁立九千仞。一日不见之，令人生鄙吝。春深木叶敷，秀色益濡润。结茅寄僧蓝，晴碧时得趁。老宿诧孙峰，隅侍到龆龀。连延青一色，枚数须谛认。溟濛空翠间，我亦疑未信。朝来云气昏，埋没瑜匿瑾。如苍梧政愁，湘妃郁思舜。重阴俄解驳，霮濧夕晖衬。娟娟忽层出，历历分远近。云峰互吞吐，千状才一瞬。出奇如孙吴，相降如廉蔺。如众星拱辰，如侯伯入觐。接武如朋簪，承迎如价傧。负固如吴楚，争长如齐晋。怪诡如夷蛮，骈罗贡琛赆。窘蹙如擒获，系累将就衅。如应龙神灵，蛰卧时奋迅。如天驷超轶，坰牧税羁靷。如雄对改容，失箸骇疾震。如猛士无哗，攒槊俟严阵。独两峰巍然，魁杰俨崇峻。光辅岳柱天，郁为中兴镇。降生申与甫，周室偾复振。诗传配崧高，百世磨不磷。
﻿同希颜怪松,金,冯璧,古风,崧高地气灵，花木竞妍秀。玉峰西南趾，有松独怪陋。偃蹇如蟠螭，奋迅如攫兽。叶劲须髯张，皮古鳞甲皱。菌蠢藤瘿怒，支离筇节瘦。月上虬影摇，风度雨声骤。子落慰枯禅，枝樛碍飞鼬。盘根万乘器，平盖千岁寿。樵斤幸免寻，厦匠矧肯构。龙化会有时，天旱期汝救。
﻿挽黄华诗,金,冯璧,句,诗名摩诘画绝世，人品右军书入神。
﻿病后口占,金,冯氏妇,七言绝句,城南池馆夹通津，野色林光物态真。满目烟霞蓬岛远，一溪花木武陵春。
﻿客舍,金,冯文叔,七言律诗,秃襟纳褐破书囊，十五年来客异乡。生事阱中摇虎尾，穷途天上转羊肠。三朝不遇冯唐老，半夜悲歌宁戚狂。独倚牛车望辽海，西风尘土鬓苍苍。
﻿雪,金,冯延登,五言律诗,屋破寒无那，庭空雪已深。山川非旧观，松柏见贞心。冻雀争遗粒，栖鸦点莫林。携琴访溪友，清兴忆山阴。
﻿宿三冢寺,金,冯延登,七言律诗,老柏苍苍缠老藤，招提牢落有残僧。瞑禽自入藏经阁，饥鼠时窥照佛灯。未得安心如北秀，却思觅法趁南能。濛濛雨暗门前路，更得云房一曲肱。
﻿代郡杨黻之与余同辰月日时亦然渠有诗因为次韵,金,冯延登,七言律诗,阴阳亹亹定何如，自信祥金先有模。曾见唐生谈跃马，岂知阮籍哭穷途。倦游笑我衰髯白，弄笔怜君醉袖乌。便欲移书与欧九，略分馀论为嘘枯。
﻿寄笏青柯平,金,冯延登,七言律诗,飞雪惊沙捲屋茅，清寒泼水透绨袍。松风度壑江声远，萝月当轩扇影高。敢对名山谈世事，不妨空腹贮离骚。且将手版牢藏起，政恐山人识马曹。
﻿射虎得山字,金,冯延登,七言律诗,田翁太息论三害，猎骑俄惊见一斑。涎口风生雷吼怒，角弓寒劲月痕弯。柳营共许千人敌，鱼服仍馀一矢还。我欲残年赏神骏，短衣匹马梦南山。
﻿华清故宫,金,冯延登,七言律诗,宠贵羊羔退曲江，华清雾阁对云窗。层峦未了霓裳舞，迁客俄惊羯鼓腔。檐际疏星疑晓镜，天边晴树认高幢。游人尚喜风流在，白石涵波皂荚双。
﻿西园得西字,金,冯延登,七言律诗,芳径层峦百鸟啼，芝廛兰畹自成蹊。仙舟倒影涵鱼藻，画栋销香落燕泥。淑景晴薰红树暖，蕙风轻汎碧丛低。冈头醉梦俄惊觉，歌吹谁家在竹西。
﻿探春得波字,金,冯延登,七言律诗,好雨新晴景气和，东陂冰尽水增波。茅茨影里燕双语，桃李梢头春几何。霁霭未收芳陌润，斜阳偏傍小楼多。雕鞍画毂方争道，更得留连藉绿莎。
﻿春雨二首 其一 ,金,冯延登,七言律诗,山市人归暮雨飞，倚筇久立看檐霏。乍来势若悬麻密，暂止声如鼓瑟希。砌下蚁归低赤帻，帘间燕入湿乌衣。今宵客梦知安稳，厌浥新凉到枕帏。
﻿春雨二首 其二 ,金,冯延登,七言律诗,小雨濛濛润土膏，谷风习习不惊条。晨烟半湿低平野，春水初生没断桥。已见鹅黄匀柳麦，更看檀紫上榆椒。从今乐事知相继，栉比云平看陇苗。
﻿藤花得春字,金,冯延登,七言律诗,白白红红委暗尘，苍藤次第着花新。龙蛇奋起三冬蛰，缨络分垂百尺身。见说紫云偏得意，不知翠幄巧藏春。斋厨晚甑清香满，未信侯门有八珍。
﻿兰子野晚节轩,金,冯延登,七言律诗,华颠益信寸心丹，直道宁论末路难。不叹士元淹骥足，但忧仲叔累猪肝。篱根佳菊分秋色，檐外长松耐岁寒。几有琴书尊有酒，却愁儿辈觉清欢。
﻿元日隆安道中,金,冯延登,七言绝句,山冈重复三竿日，溪路萦回一席天。老境飘零情更恶，又从马上得新年。
﻿八月十四日宿官塔下院二首 其一 ,金,冯延登,七言绝句,野僧引客看脩竹，拄杖入林惊暝禽。一道细泉鸣藓磴，恍如閒听颖师琴。
﻿八月十四日宿官塔下院二首 其二 ,金,冯延登,七言绝句,乔松脩竹翠交阴，凉月玲珑地布金。老懒无诗酬节物，夜凉閒听候虫吟。
﻿洮石砚,金,冯延登,七言绝句,鹦鹉洲前抱石归，琢来犹自带清辉。芸窗尽日无人到，坐看玄云吐翠微。
﻿郾城道中,金,冯延登,古风,北风惨澹扬沙尘，郾西三日无行人。十村九村鸡犬静，高田下田狐兔驯。昨朝屏息过溪口，知有白额藏深榛。赤子弄兵更可恻，路旁僵尸衣血新。野叟伛偻行拾薪，欲语辟易如惊麇。瘦梅疏竹未慰眼，只有清泪沾衣巾。
﻿玉楼春 宴河中瑞云亭,金,冯延登,词,长原迤逦孤麋卧。野色微茫河界破。草萦绳屦绿云深，花触飞丸红雨妥。高亭初试煎茶火。醉玉渐哗春满座。行杯莫厌转筹频，佳节等閒飞鸟过。
﻿雨后,金,冯辰,七言绝句,东风花外锦鸠啼，唤起西山雨一犁。绿满蔬畦人不到，桔槔閒立夕阳低。
﻿墨梅,金,杨邦基,七言绝句,粉蝶如知合断魂，啼妆先自怨黄昏。花光笔底春风老，寂莫岭南烟雨痕。
﻿过司竹监有怀王监正之,金,杨慥,七言律诗,不见崧丘跨鹤仙，才名留得万人传。春郊渍酒伤今日，夜雨论文记昔年。宰树谩悬公子剑，高山已绝伯牙弦。故居修竹青青在，寂莫终南落照边。
﻿乾陵,金,杨慥,七言绝句,牝鸡一啄血波流，天下何缘不姓周。今日阿婆心力尽，乾陵秃似老僧头。
﻿大秦寺,金,杨云翼,五言律诗,寺废基空在，人归地自閒。绿苔昏碧瓦，白塔映青山。暗谷行云度，苍烟独鸟还。唤回尘土梦，聊此弄澄湾。
﻿烟雨,金,杨云翼,五言律诗,凉气先秋至，重阴接望迷。有无山远近，浓澹树高低。鸟雀枝间露，牛羊舍北泥。支颐政愁绝，风雨过前溪。
﻿和吕介甫,金,杨云翼,五言律诗,山下三秋雨，山中六月凉。树林溪谷暗，花药小阑香。梦破风开卷，诗成鸟送觞。红尘多内热，政尔救头忙。
﻿父老,金,杨云翼,五言律诗,老去宦情薄，秋来乡思多。遥怜桑垄在，无奈棘林何。白水青沙谷，黄云赤土坡。几时随父老，社酒太平歌。
﻿光林寺,金,杨云翼,七言律诗,烟浮霜塔闭禅关，今落先生杖屦间。碧水同来弄明月，黄尘不解污青山。因缘多自成三宿，物我终同付八还。欲识光林全体露，松花落尽岭云閒。
﻿上白塔寺,金,杨云翼,七言律诗,睡饱枝筇彻上方，门前山好更斜阳。苔连碧色龟趺古，松落轻花鹤梦香。身世穷通皆幻影，山林朝市自閒忙。帘幡不动天风静，莫听铃中替戾冈。
﻿张广文消摇堂,金,杨云翼,七言律诗,方寸閒田了万缘，大空物物自翛然。鹤凫长短无馀性，鹏鴳高低各一天。身内江湖从濩落，眼前瓦砾尽虚圆。叩门欲问姑山事，龙瞽由来愧叔连。
﻿侯右丞云溪,金,杨云翼,七言律诗,功成何许觅菟裘，天地云溪一钓舟。梦破烦襟濯明月，诗成醉耳枕寒流。西风归兴随黄鹄，皎日盟言信白鸥。政恐苍生未忘在，草堂才得画中游。
﻿漫兴,金,杨云翼,七言律诗,乍寒帘幕一灯青，从臾羁情尔许清。叶拥西风秋有思，天垂北斗夜无声。吟蛬绕梦家千里，过雁连愁月四更。寄语黄华耐岑寂，好看霜蕊到归程。
﻿应制雪诗,金,杨云翼,七言律诗,阴云破腊不曾晴，瑞雪随风落五更。积玉未平鳷鹊瓦，飞花先满凤皇城。润深农亩千畴绿，尘压龙沙万里清。最好寿杯浮喜色，明年洗眼看升平。
﻿元日,金,杨云翼,七言律诗,香灺犹馀去岁烟，五更斗柄已回天。来从天外春何早，俵向人间老不偏。莫问流光似流水，且从今日数今年。东风五十七年梦，梦觉还惊雪满颠。
﻿太一湫,金,杨云翼,七言律诗,四崖环抱镜光平，数亩澄泓石底清。寒入井头千丈雪，净涵嵓际一天星。傍人争出鱼依势，衔叶飞来鸟护灵。日日东风送潮出，只应绝顶透沧溟。
﻿应制白兔,金,杨云翼,七言律诗,圣德如天物效祥，褐夫新赐雪衣裳。光摇玉斗三千大，气傲金风五百霜。禁籞合栖瑶草影，御炉犹认桂枝香。中兴庆事光图谍，黼坐齐称万寿觞。
﻿登六贤堂,金,杨云翼,七言律诗,榆关城构倚长天，寂寂虚堂像六贤。行善槩皆传故里，功名何异写凌烟。子孙继业何知在，桑梓牵情我自怜。无限云山遮远目，登临时遣兴悠然。
﻿阳春门堤上,金,杨云翼,七言绝句,薄薄晴云漏日高，雪消土脉润如膏。东风可是多才思，先送轻黄到柳梢。
﻿闻韶图,金,杨云翼,七言绝句,千古神交寄至音，闻韶想见圣人心。容声便落筌蹄外，后学休从肉味寻。
﻿蔡村道中,金,杨云翼,七言绝句,水连深竹竹连沙，村落萧萧巳莫鸦。行尽画图三十里，青山影里见人家。
﻿戴松画牛,金,杨云翼,七言绝句,春草原头雨湿烟，夕阳渡口水吞天。披图坐我风蓑底，一梦长林二十年。
﻿回文,金,杨云翼,七言绝句,梧井落花秋寂寂，竹窗摇月夜沈沈。孤鸾舞处回肠断，远雁来时别恨深。
﻿双成寺中登楼,金,杨云翼,七言绝句,云意生阴晚不收，西风疏雨一江秋。画图忽上阑干角，隐隐平湾转钓舟。
﻿閒閒公为上清宫道士写经并以所养鹅群付之诸公有诗某亦同作,金,杨云翼,七言绝句,会稽笔法老无尘，今代閒閒是后身。只有爱鹅缘已尽，举群还付向来人。
﻿李平甫为裕之画系舟山图閒閒公有诗某亦继作,金,杨云翼,古风,名利走朝市，山居良独难。况复山中人，读书不求官。东嵓有佳致，书室方丈宽。彼美元夫子，学道如观澜。孔孟泽有馀，曾颜膏未残。向来种德深，直与山根蟠。之子起其门，孤凤骞羽翰。计偕聊尔耳，平步青云端。朅来游京师，士子拭目观。礼部天下士，文盟今欧韩。一见折行辈，殆如平生欢。舞雩咏春风，期著曾点冠。五言造平淡，许上苏州坛。我尝读子诗，一倡而三叹。世人非无才，多为才所谩。高者足诋诃，下者或辛酸。吾子忠厚姿，不受薄俗漫。晴云意自高，渊水声无湍。他日传吾道，政要才行完。会使兹山名，与子俱不刊。
﻿成皋道中,金,杨庭秀,七言律诗,瘦马成皋道阻长，峥嵘冰雪老年光。九关欲上虎豹怒，三径未归松菊荒。嵩少云烟聊驻马，汉唐宫殿两亡羊。郑南岭下梅花发，千里相思空断肠。
﻿李简之莲池集句,金,杨庭秀,七言绝句,一月衰颜几笑开，生前相遇且衔杯。莲塘十里花如锦，有底忙时不肯来。
﻿松岭谒卫公祠,金,杨庭秀,古风,深居太行巅，绕郭山如带。西南古松岭，杰出群峰外。巉巉耸熊耳，隐隐负鳌背。小楼不垂帘，倚栏日相对。春风遇休沐，俗累谢机械。寸心渴登临，老气鼓衰惫。阴崖冰磴滑，凌涧鸟道隘。瘦藤盘绝顶，清境豁眼界。卫公庙貌存，英气凛如在。法轮灵迹古，殿阁启綵绘。祖灯相继续，劫火不可坏。盘亭接天坛，胸次何芥蒂。苍流会清沚，缘络分枝�。翠峦卧浮云，幽壑产珍怪。松风噎笙磬，岩溜响环佩。此来真胜游，所适了无碍。不作白头吟，且偿行脚债。可唤千金儿，漫写垂堂戒。
﻿海会寺宴集以禅房花木深为韵得房字,金,杨之休,七言律诗,碧玉千竿荫藓墙，水声山色近禅房。一轩疏雨僧棋静，满榻清风客梦长。隔叶几听流鸟弄，媚盘尤觉野蔬香。赋诗把酒龙泉上，共扫馀花坐晚凉。
﻿海会寺宴集以禅房花木深为韵得禅字 其一 ,金,杨天衢,七言律诗,屋上青山屋下泉，泉声相杂竹琅然。人生有限兴无限，海会结缘终有缘。身外岂知真佛计，忙中聊复定心田。那堪更著潇潇雨，妆点清虚助客眠。
﻿海会寺宴集以禅房花木深为韵得禅字 其二 ,金,杨天衢,七言律诗,槐柳阴阴首夏天，閒门块坐正萧然。忽蒙兰友相为伴，来访莲宫一问禅。粉著衣襟穿翠竹，冰生齿颊漱寒泉。晚来更看前山雨，共借西轩对榻眠。
﻿题吴莘老万卷堂,金,杨子益,七言律诗,随分齑盐不力珍，一堂书史日相亲。五经尚说无痴子，万卷于今见古人。既有邺侯签满架，更知工部笔如神。阶前兰玉十才子，指日鹓行列缙绅。
﻿题怀范楼,金,杨用道,七言律诗,十载希文此屈蟠，天衢一旦遂高抟。古人直许到夔契，当世独能并富韩。事与陶朱终古焕，名将长白倚天寒。不但东坡为流涕，遗编我亦涕汍澜。
﻿出剑门,金,杨兴宗,七言律诗,呕哑鸣橹下长川，万叠青峰只眼前。山鹧啄残红杏粉，杜鹃啼破绿杨烟。梦回蜀栈云千片，醉枕巴江月一船。物色谁分杜陵老，风骚牢落剑南天。
﻿范文正公祠,金,杨容,古风,萧何太白皆星精，豪杰不待文王兴。陶朱异姓在髫龀，当时范氏濯尘缨。我名终自异凡品，肯使没世无声名。山东读书至卿相，暮年去作山西将。国恩未报归不得，林猿涧鹤空惆怅。山中旧隐当依然，惟有白云封繐帐。迄今东齐人物少，空谷不闻虚皦皦。少微无光山色死，令人痛哭长山道。
﻿寄商孟卿,金,杨奂,五言律诗,无穷唯永日，有尽是流年。白发谁能免，丹经恐妄传。会心人健否，到处冢累然。衮衮风波地，方思万里船。
﻿寄朱生,金,杨奂,五言律诗,不知朱记室，岁晚竟如何。老舅家谁托，孀亲鬓已皤。林泉忧患少，京国是非多。为客几时了，悲凉弹铗歌。
﻿河道村,金,杨奂,五言律诗,官路人家少，边城驿使频。季鹰终去洛，王粲近归秦。天地群龙斗，泥沙尺蠖伸。亲朋应笑我，头白傍风尘。
﻿留别儒禅,金,杨奂,五言律诗,溪行鱼不畏，岩宿虎相随。怕客谈新事，逢人诵旧诗。衲轻聊覆体，米滑欲翻匙。僧腊知馀几，霜须已满颐。
﻿谢顾副言问疾,金,杨奂,五言律诗,久谢公家事，时劳长者车。可怜新病后，未觉故人疏。渭北偏饶梦，河南近得书。相忘吾岂敢，欲出怯篮舆。
﻿宿草堂二首 其一 ,金,杨奂,五言律诗,百顷逍遥苑，千年罗什家。荒林藏屋小，细径逐溪斜。老桧今何在，瑞莲春自花。山灵憎俗驾，朝暮白云遮。
﻿宿草堂二首 其二 ,金,杨奂,五言律诗,废寺人踪断，幽溪野性便。鱼须分浪细，虎迹印沙圆。驯雀偷僧饭，饥蚊破客眠。献芹吾岂敢，直欲斸山田。
﻿雨夜,金,杨奂,五言律诗,关河隔千里，笔研寄馀生。老觉乡心重，閒知世念轻。微风摇竹影，细雨簌檐声。落魄缘何事，吾今不用名。
﻿题城南阴氏永思亭,金,杨奂,五言律诗,结庐守丘垄，种柏长孙枝。不为城府屈，况求时世知。曾无綵衣梦，谁有角弓诗。薄宦归来晚，因君涕满颐。
﻿访耿君玉隐居,金,杨奂,五言律诗,居幽穿洞府，岸狭束溪流。细径邻翁熟，悬厓远客愁。桥明山月上，窗暗野云浮。世事何曾到，年侵亦白头。
﻿饮山家,金,杨奂,五言律诗,为爱春风好，乘时把一杯。百年双眼在，万事寸心灰。花向坐中落，客从云外来。诗成无纸笔，画地惜苍苔。
﻿青峰寺哭灿然弟,金,杨奂,五言律诗,长别惟生死，难忘是弟兄。但吾今到处，想汝昔曾行。乡社三年阻，兵戈一梦惊。青山风雨夜，此去更伤情。
﻿晚至青口,金,杨奂,五言律诗,长年困行役，短发易飘零。世事惊春梦，交亲散晓星。烧痕侵路黑，柳色夹堤青。落日明霞底，原情动鹡鸰。
﻿浮生一首怀裕之,金,杨奂,五言律诗,汉节飞云外，秦城落照边。浮生空自老，归计定何年？泪满陈蕃榻，心摇祖逖鞭。短诗聊遣兴，羞向故人传。
﻿抚州,金,杨奂,五言律诗,北界连南界，昌州又抚州。月明鱼泊夜，霜冷鼠山秋。为客无时了，劳生有许愁。残年婴世网，吾欲谢浮鸥。
﻿至滑州堤,金,杨奂,五言律诗,旧事悲存没，残年厌往还。孤城晴雪底，双塔暮云间。马没长津在，龙归老井閒。隔林青数点，多是浚州山。
﻿宿南石桥,金,杨奂,五言律诗,江流平入楚，山势远连秦。岸柳犹含冻，溪花欲破春。石衔车辙古，沙印虎蹄新。晚境长为客，空山不见人。
﻿出鸦路宿北石桥,金,杨奂,五言律诗,烧火连山暗，春云出谷迟。避人投野店，系马就疏篱。旧字颓垣在，新愁客枕知。清明无几日，细与数归期。
﻿承德亨见访,金,杨奂,五言律诗,世事元无定，人生只合閒。君今悲白发，我亦负青山。废郭官居冷，荒年旅食悭。最怜情意厚，朝至暮方还。
﻿答京叔文季昆仲,金,杨奂,五言律诗,何处音书至，刘家好弟兄。科名先世在，诗律早年成。岭北饶风雪，淮南困甲兵。论文吾有意，尊酒阻同倾。
﻿未归,金,杨奂,五言律诗,渭水遥通洛，函关近隔秦。百年垂老日，千里未归身。梦寐嫌为客，妻孥不讳贫。一官无可恋，花气五陵春。
﻿次答正卿二首 其一 ,金,杨奂,五言律诗,客愁青镜里，归梦白鸥边。故国人何在？新秋月又圆。米盐逢此日，诗酒负残年。长羡平林鸟，双飞入暮烟。
﻿次答正卿二首 其二 ,金,杨奂,五言律诗,何人依玉树，有客隐金华。老觉身为累，时劳梦到家。且骑山简马，谁识子阳蛙。日暮秋风起，飞尘满画叉。
﻿雨夜,金,杨奂,五言律诗,窗秋风猎猎，檐夜雨频频。蛩韵愁于我，灯花笑向人。此身犹在洛，何日定归秦。不必黄粱熟，真惭白发新。
﻿冠氏留别赵帅,金,杨奂,五言律诗,主人情烂熳，客子自奔忙。不见犹频梦，相逢合断肠。秋凉抛药裹，夜雨倒壶觞。回首高城北，幽燕去路长。
﻿泊舟老鹳觜,金,杨奂,五言律诗,衮衮风生嘴，涓涓月印沙。船头平压浪，棹尾旋成花。老去长为客，愁来转忆家。双栖疏影里，羡杀柳桥鸦。
﻿次答伯直侍郎三首 其一 ,金,杨奂,五言律诗,家贫馀四壁，地胜接三乡。才赋狂司马，形容老遂良。画眉从尔阔，舞袖为谁长？生死交情在，书绅示不忘。
﻿次答伯直侍郎三首 其二 ,金,杨奂,五言律诗,升斗贪微禄，关河隔故乡。咏归怀靖节，知足愧张良。不问黄金尽，犹怜白发长。江湖风浪急，相喣胜相忘。
﻿次答伯直侍郎三首 其三 ,金,杨奂,五言律诗,汹汹何时定，飘飘著处乡。音书黄耳绝，兄弟白眉良。晚境情偏重，良宵话更长。旧游零落尽，别后实难忘。
﻿送靳才卿之平阳,金,杨奂,五言律诗,却向他州去，萧萧雪满簪。丘园初到眼，儿女总关心。汾水野烟白，霍山寒雾深。得归归更好，吾亦爱秦音。
﻿呈君美,金,杨奂,五言律诗,上阳门外路，日暮独归时。齿发各衰谢，风尘仍别离。断云横紫阁，急雨掠苍陂。地胜饶新句，君将寄阿谁？
﻿送张彦叔还陕二首 其一 ,金,杨奂,五言律诗,管宁犹避世，裨灶岂知天。安稳将何日，奔忙各暮年。且陪山简醉，未辨水衡钱。便了公家事，痴儿更可怜。
﻿送张彦叔还陕二首 其二 ,金,杨奂,五言律诗,翰墨知名久，风尘会面稀。病来嗟我老，秋到惜君归。瘦马驼残梦，寒蝉送落晖。区区问逋负，直觉宿心违。
﻿得邳大用书复寄,金,杨奂,五言律诗,百年真梦寐，万国久风尘。老去偏相忆，书来恨不频。季鹰犹在洛，王粲未归秦。谷口知何似，他时愿卜邻。
﻿□杨飞卿,金,杨奂,五言律诗,吾宗久零落，之子亦中年。紫逻堪高卧，玄经拟共传。前言非戏尔，旧处想依然。留著新诗笔，教随过海船。
﻿□文纪行赠以小步马,金,杨奂,五言律诗,洛水西头路，桃花夹岸香。偏宜红叱拨，小试紫游缰。雨径沙初软，春山草正长。杖藜犹过我，此别莫相忘。
﻿答张君美,金,杨奂,五言律诗,我无茅一把，谁有橘千头。应物机仍拙，忧时涕欲流。谩违鱼鸟信，岂为稻粱谋。老去轻三仕，诗来抵《四愁》。
﻿怀同祖卿,金,杨奂,五言律诗,东府仓皇别，西河迤逦回。元戎期坐啸，上客入行台。梦里惠连句，生前张翰杯。龙池清似染，应恨不归来。
﻿宿重阳宫,金,杨奂,五言律诗,村落到山尽，轩窗临水多。野禽如旧识，邻叟渐相过。林静连官竹，篱疏补女萝。夜深眠不著，倚杖看星河。
﻿同完颜惟洪至楼观闻耗,金,杨奂,五言律诗,蓬莱隔沧海，虎豹护天关。白发知谁免，青牛竟不还。茶分丹井水，诗入草楼山。顾我负何事，区区鞍马间。
﻿陶君秀晋人尝为司竹监使因祖渊明尝游五柳庄为立五柳祠在县东西原方见有祠堂诗碑向禹城侯先生司竹时与扶风张明叙六曲李仲常凤翔董彦材从之学如白云楼海棠馆所谓胜游也兵后吾弟主之亦西州衣冠之幸感今慨昔不能不惘然也握手一笑知复何年敢先此以为质兼示鄠亭赵秀才 其一 ,金,杨奂,五言律诗,家世江头令，风流竹里仙。海棠烘晓霁，野笋淡春烟。尊俎违今日，弦歌记昔年。挂冠吾有意，送老白云边。
﻿陶君秀晋人尝为司竹监使因祖渊明尝游五柳庄为立五柳祠在县东西原方见有祠堂诗碑向禹城侯先生司竹时与扶风张明叙六曲李仲常凤翔董彦材从之学如白云楼海棠馆所谓胜游也兵后吾弟主之亦西州衣冠之幸感今慨昔不能不惘然也握手一笑知复何年敢先此以为质兼示鄠亭赵秀才 其二 ,金,杨奂,五言律诗,违别亦已久，萧萧双鬓丝。自怜多病后，不似早年时。暮雨千山道，春风五柳祠。剩留溪上竹，到处刻新诗。
﻿陶君秀晋人尝为司竹监使因祖渊明尝游五柳庄为立五柳祠在县东西原方见有祠堂诗碑向禹城侯先生司竹时与扶风张明叙六曲李仲常凤翔董彦材从之学如白云楼海棠馆所谓胜游也兵后吾弟主之亦西州衣冠之幸感今慨昔不能不惘然也握手一笑知复何年敢先此以为质兼示鄠亭赵秀才 其三 ,金,杨奂,五言律诗,不见长杨馆，人家只翠微。溪流环监署，林影入宫闱。花鸭夜方静，竹䶉秋更肥。青仙无处问，老泪日沾衣。
﻿陶君秀晋人尝为司竹监使因祖渊明尝游五柳庄为立五柳祠在县东西原方见有祠堂诗碑向禹城侯先生司竹时与扶风张明叙六曲李仲常凤翔董彦材从之学如白云楼海棠馆所谓胜游也兵后吾弟主之亦西州衣冠之幸感今慨昔不能不惘然也握手一笑知复何年敢先此以为质兼示鄠亭赵秀才 其四 ,金,杨奂,五言律诗,老病乡心重，艰危世契疏。少年知自立，近日定何如。渭上千丛玉，陂头半尺鲈。往来元不恶，容我坐篮舆。
﻿呈公茂,金,杨奂,七言律诗,冰雪相看十五年，照人风采只依然。我今自分蓬蒿底，君独何心道路边。渭北几时无梦寐，终南在处有林泉。不妨便作求田计，伴取疲扬草《太玄》。
﻿寄商孟卿,金,杨奂,七言律诗,一望东原一惘然，芸窗谁与伴高眠。秋风有意招张翰，春草无由见惠连。王母信音青鸟外，溪翁心事白鸥边。殷勤为向侯芭道，判却残年老《太玄》。
﻿次答庭干,金,杨奂,七言律诗,岁晚周南见此翁，未应抵苦厌尘笼。人须老后心方定，诗到工时例合穷。饭颗尽从嘲杜甫，荆钗元不笑梁鸿。倚楹三咏鸱枭句，始信《离骚》继国风。
﻿病中次答,金,杨奂,七言律诗,一别南塘十五年，□□虚贷买山钱。梁园不□狂司马，洛社偏宜病乐天。□□形骸亲药裹，□将心计事征廛。他时涌翠亭前水，又是吾家阿对泉。
﻿寄长安,金,杨奂,七言律诗,龟城旧事空悠悠，俯仰一别今几秋。遥知清谈落麈尾，应悔□□书□头。三川烟月四时在，两□关河千里愁。道人活计行处是，早晚策杖来□□。
﻿草亭既成招肥乡窦子声,金,杨奂,七言律诗,走遍江淮鬓未华，归来重对旧生涯。论医不待肱三折，作赋曾闻手一叉。晚岁萧条嗟我老，春风摇荡醉谁家？杀鸡为黍初心在，目断西云日又斜。
﻿送马公远归桂庵,金,杨奂,七言律诗,瘦马踏雪来长安，老□□云依空山。长年独处村落里，几日一笑□□□。□院风□□夜话，松□月冷趁晨班。终南太白四时好，不得倚阑相对閒。
﻿长安感怀,金,杨奂,七言律诗,此心只欲作东周，再到长安已白头。往事无凭空击楫，故人何处独登楼。月摇银海秦陵夜，露滴金茎汉殿秋。落日酒醒双泪眼，几时清渭向西流。
﻿延祥观,金,杨奂,七言律诗,长□谁遣降精魂，气应潜龙道自存。玄女式中消日月，春明门外转乾坤。诸王决计戡多难，睿主应期即至尊。天命有归赤符后，遗风犹记老人村。
﻿重阳观,金,杨奂,七言律诗,终南佳处小壶天，教启全真自此仙。道纪宏开山色里，通明高耸日华边。南连地肺花浮水，西望经台竹满烟。最爱云窗无事客，寂然心月照重玄。
﻿遇仙观,金,杨奂,七言律诗,一饮甘河万事休，唤回胡蝶梦庄周。口传铅汞五篇诀，神驭云龙八极游。寰海玄风开羽客，遇仙清迹想毡裘。百年更有何人酌，人自无缘水自流。
﻿通济桥,金,杨奂,七言律诗,五丁凿石极坚顽，陌上行人得往还。月魄半轮沈水底，虹腰千尺驾云间。郑卿车渡心应愧，秦帝鞭驱血尚殷。为问长江深几许，雪风吹马下天山。
﻿试万宁宫,金,杨奂,七言律诗,月澹长杨晓色清，天题飞下寂无声。南山雾豹文章在，北海云鹏羽翼成。玉槛玲珑红露重，金炉缥缈翠烟轻。谁言夜半曾前席，白日君王问贾生。
﻿至日,金,杨奂,七言律诗,忆初年少在南梁，兄弟欢游久未忘。春色共倾花底酒，雨声常对竹边床。怒鲸一夕掀洪浪，断雁何时续旧行。辜负乱来同被约，尺书不到十年强。
﻿谒庙,金,杨奂,七言律诗,会见春风入杏坛，奎文阁上独凭阑。渊源自古尊洙泗，祖述何人似孟韩。竹简不随秦火冷，楷林空倚鲁城寒。飘零踪迹千年后，无复东西老一箪。
﻿题终南和甫提点筠溪,金,杨奂,七言律诗,仙家静住西南溪，竹外须信无馀师。平生高节鬼亦畏，一点虚心人得知。林深自有天地在，岁暮不受风霜欺。何时借我半窗月？万里黄尘双鬓丝。
﻿酬昭君怨,金,杨奂,五言绝句,玉貌辞金阙，貂裘拥绣鞍。将军休出战，塞上雪偏寒。
﻿录汴梁宫人语十九首 其一 ,金,杨奂,五言绝句,一入深宫里，经今十五年。长因批帖子，呼到御床前。
﻿录汴梁宫人语十九首 其二 ,金,杨奂,五言绝句,岁岁逢元夜，金蛾闹簇巾。见人心自怯，终是女儿身。
﻿录汴梁宫人语十九首 其三 ,金,杨奂,五言绝句,殿前轮直罢，偷去赌金钗。怕见黄昏月，殷勤上玉阶。
﻿录汴梁宫人语十九首 其四 ,金,杨奂,五言绝句,翠翘珠掘背，小殿夜藏钩。蓦地羊车至，低头笑不休。
﻿录汴梁宫人语十九首 其五 ,金,杨奂,五言绝句,内府颁金帛，教酬贺节盘。两宫新有旨，先与问孤寒。
﻿录汴梁宫人语十九首 其六 ,金,杨奂,五言绝句,人间多枣栗，不到九重天。长被黄衫吏，花摊月赐钱。
﻿录汴梁宫人语十九首 其七 ,金,杨奂,五言绝句,仁寿生辰节，君王进玉卮。寿棚兼寿表，留待北还时。
﻿录汴梁宫人语十九首 其八 ,金,杨奂,五言绝句,边奏行台急，东华夜启封。内人催步辇，不候景阳钟。
﻿录汴梁宫人语十九首 其九 ,金,杨奂,五言绝句,画烛双双引，珠帘一一开。辇前齐下拜，欢饮辟寒杯。
﻿录汴梁宫人语十九首 其十 ,金,杨奂,五言绝句,圣躬香阁内，只道下朝迟。扶仗娇无力，红绡贴玉肌。
﻿录汴梁宫人语十九首 其十一 ,金,杨奂,五言绝句,今日天颜喜，东朝内宴开。外边农事动，诏遣教坊回。
﻿录汴梁宫人语十九首 其十二 ,金,杨奂,五言绝句,驾前双白鹤，日日候朝回。自送銮舆去，经今更不来。
﻿录汴梁宫人语十九首 其十三 ,金,杨奂,五言绝句,陡觉文书静，相将立夕阳。伤心宁福位，无复夜熏香。
﻿录汴梁宫人语十九首 其十四 ,金,杨奂,五言绝句,二后睢阳去，潜身泣到明。却回谁敢问，校似有心情。
﻿录汴梁宫人语十九首 其十五 ,金,杨奂,五言绝句,为道围城久，妆奁阃犒军。入春浑断绝，饥苦不堪闻。
﻿录汴梁宫人语十九首 其十六 ,金,杨奂,五言绝句,监国推梁邸，初头静不知。但疑墙外笑，人有看宫时。
﻿录汴梁宫人语十九首 其十七 ,金,杨奂,五言绝句,别殿弓刀响，仓皇接郑王。尚愁宫正怒，含泪强添妆。
﻿录汴梁宫人语十九首 其十八 ,金,杨奂,五言绝句,一向传宣唤，谁知不复还。来时旧针线，记得在窗间。
﻿录汴梁宫人语十九首 其十九 ,金,杨奂,五言绝句,北去迁沙漠，诚心畏从行。不如当日死，头白若为生。
﻿游嵩山十三首 其一 轘辕坂,金,杨奂,五言绝句,盘盘十二曲，石岭瘦峥嵘。脚底有平地，何人险处行。
﻿游嵩山十三首 其二 太室,金,杨奂,五言绝句,茂陵骨已朽，万岁恐虚传。莫上中峰顶，秦城隔暮烟。
﻿游嵩山十三首 其三 少室,金,杨奂,五言绝句,方若植嵬冠，森若削寒玉。明月夜中游，谁家借黄鹄。
﻿游嵩山十三首 其四 启母石,金,杨奂,五言绝句,顽石本在世，启母人亦知。可怜宋太后，死骂宁馨儿。
﻿游嵩山十三首 其五 少姨庙,金,杨奂,五言绝句,路傍双阙老，蔓草入荒祠。时见山家女，烧香乞茧丝。
﻿游嵩山十三首 其六 卢岩,金,杨奂,五言绝句,避名名自在，身瘠道还腴。未到千年后，空岩已姓卢。
﻿游嵩山十三首 其七 龙潭,金,杨奂,五言绝句,壮哉昌黎笔，谈笑排佛祸。不言动鬼神，翻疑触雷火。
﻿游嵩山十三首 其八 五渡水,金,杨奂,五言绝句,几时落东溪，曲折卧天汉。语似登山人，可饮不可盥。
﻿游嵩山十三首 其九 测影台,金,杨奂,五言绝句,一片开元石，愈知天地中。今宵北窗梦，或可见周公。
﻿游嵩山十三首 其十 箕山,金,杨奂,五言绝句,土阶堕渺茫，多少曹与马。底事住青山，近代无让者。
﻿游嵩山十三首 其十一 颍水,金,杨奂,五言绝句,邂逅洗耳翁，去饮上流水。此日傥相逢，黄犊应渴死。
﻿游嵩山十三首 其十二 卓锡泉,金,杨奂,五言绝句,大士传心要，诸方叩道玄。至今卓锡地，莹彻有遗泉。
﻿游嵩山十三首 其十三 巢翁冢,金,杨奂,五言绝句,既知田间乐，焉知田间苦。惟是唐虞朝，所以有巢父。
﻿读通鉴,金,杨奂,七言绝句,风烟惨澹驻三巴，汉烬将燃蜀妇髽。欲起温公问书法，武侯入寇寇谁家？
﻿紫阳阁,金,杨奂,七言绝句,碧瓦朱甍动紫烟，清风吹袂渺翩翩。梦回忆得三生事，悔落黄尘六十年。
﻿读汝南遗事二首 其一 ,金,杨奂,七言绝句,轵道牵羊事已非，更堪行酒著青衣。裹头婢子那知此，争逐君王烈燄归。
﻿读汝南遗事二首 其二 ,金,杨奂,七言绝句,六朝江水故依然，隔断中原又百年。长笑桓温无远略，竟留王猛佐苻坚。
﻿题二贤祠,金,杨奂,七言绝句,从经操懿狎孤儿，世事尤非扣马时。若道后人真可诳，空山焉有二贤祠。
﻿涿南见蚕妇本汴梁贵家,金,杨奂,七言绝句,蚕月何曾出后堂，干戈流落客他乡。罗衣著尽无人问，自把荆篮摘野桑。
﻿出郭作,金,杨奂,七言绝句,燕姬歌处啭莺喉，燕酒春来滑似油。自有五陵年少在，平明骑马过卢沟。
﻿忆君美,金,杨奂,七言绝句,寒雁明朝下五湖，长安西望独踌躇。无情谁似张公子，两见秋风不寄书。
﻿管宁濯足图,金,杨奂,七言绝句,踏遍辽东未是痴，藜床欲穴只心知。好留一掬黄泥水，墁却曹郎受禅碑。
﻿过汤阴崇寿寺二首 其一 ,金,杨奂,七言绝句,城荒寺古冷于冰，绛帐谁烧照佛灯。閒绕空阶观石刻，偶闻音语得乡僧。
﻿过汤阴崇寿寺二首 其二 ,金,杨奂,七言绝句,老僧七十六春秋，霜满修眉雪满头。见说故人揩病目，几时携杖入西州。
﻿答客,金,杨奂,七言绝句,仕晚自知为学拙，家贫人道治生疏。满山薇蕨春风老，昨夜邻翁有报书。
﻿寄君美二首 其一 ,金,杨奂,七言绝句,不走瀍东走涧西，八年迎送愧山妻。长思醉卧高堂上，满枕春风听竹鸡。
﻿寄君美二首 其二 ,金,杨奂,七言绝句,铜柱从君泣堕鸢，鸱夷心事五湖船。头颅如此人间世，不得青山对暮年。
﻿泛舟,金,杨奂,七言绝句,燕子迎风掠水飞，楼前杨柳绿依依。十年不作南塘梦，怕见残阳上客衣。
﻿读汝南遗事 其一 ,金,杨奂,七言绝句,轵道牵羊事已非，更堪行酒着青衣。里头婢子那知此，争逐君王烈焰归。
﻿谕内,金,杨奂,古风,天地具此身，胚胎乃潜受。甚者感异类，焉敢计妍丑。冠盖传百世，万求无一售。所以孟轲氏，立言痛无后。飘零风尘际，�作穷独叟。四年四悬弧，吉兆自申酉。顾我果何人，报施嗟已厚。今冬复尔耳，喜在得分剖。女亦吾所出，胡为生可否。天下尽男子，无姑卒无妇。伏羲画八卦，错综定奇偶。阿驹才五岁，见客谨拜叩。稍稍爱纸笔，门户知可守。女生愿有家，教之奉箕帚。乘龙非所期，随分逐鸡狗。
﻿陶九嫂,金,杨奂,古风,勿轻钗与笄，勿贱裙与襦。柘皋一女子，健胜百丈夫。家住庐州东，库藏饶金珠。天阴夜抹漆，暴客萌觊觎。胠箧不足较，父兄罹刳屠。女年十五六，以色竟见驱。捕捉星火急，亡命洞庭湖。既为陶家妇，九嫂从渠呼。寝息风浪中，四邻唯菰蒲。琴瑟未免合，积久产二雏。春秋祭享绝，对面佯悲吁。向来郎鬓黑，漂泊生白须。身后乏寸土，奈我子母孤。干戈又换世，幸在昔廛区。何当决归□，卒岁容相娱。闻语略不疑，意谓痴且愚。锐然□轻舟，携抱登长涂。青毡复旧物，水陆多膏腴。女儿拜夫前，灵贶焉可诬。儿初有秘祝，欲答神□扶。绐郎俟西祠，径往公府趋。画地诉首尾，曾不□锱铢。官长怒咆哮，俄顷就执俘。械杻满虮虱，□□临街衢。使女坐其旁，笑颊如施朱。自推二□□，□请加锧鈇。官曰产尔腹，颇亦怜呱呱。女□□□种，不可谓不辜。环观交感泣，猛烈今古无。□事鬼神畏，失机或斯须。甘露若训注，反遭□□图。政类窦桂娘，儿同心实殊。隐忍寂寞滨，岂甘盗贼污。白玉投青泥，至宝终莫渝。此雠若不雪，何以见鸟乌。一息传万口，南北通燕吴。夫愿女为妇，妇愿女为姑。绿林肝胆寒，低头羞穿窬。佳人固不幸，能还谁尔拘。何事原巨先，遂使轻侠徒。
﻿孙烈妇歌,金,杨奂,古风,平陆有烈妇，地望雄诸吴。从居孩提间，体貌迥尔殊。举家爱惜心，不啻千金珠。眉拂夏茧蛾，鬓亸春林乌。芙蓉羡颜色，冰雪羞肌肤。十二巧针指，十四婉步趋。姻戚未省识，闺阃何曾踰。孙郎邑中秀，少小依师儒。双亲为择对，买红缠酒壶。青鸾得綵凤，誓结百年娱。屈己接妯娌，尽心奉舅姑。孰谓连理枝，半璧先摧枯。春风合欢床，分守夜雨孤。西邻久钦慕，诚与六礼俱。贿好靡不周，下逮役使徒。父兄去世乱，仓卒谁携扶。母嫂怜幼寡，且微反哺雏。号诉竟莫察，僵仆气不苏。同穴大义在，初言宁忍辜。日闻势转逼，托媒致区区。将汝已死妇，配我未葬夫。朝决暮即行，参差当自屠。王族忽承命，搔首久踟蹰。此事难为谐，此理古亦无。女闻一抚掌，天道卒敢诬。腐骨尚知爱，而况生人躯。素志从此伸，里巷咸惊吁。秋风万马来，所至皆丘墟。粟堆坡头路，月黑忘崎岖。乡兵共乌合，焉能保不虞。俄顷鼓声绝，崩溃东北隅。壮者被杀戮，弱者遭縻驱。妇时飞悬厓，翩若赴水凫。皎皎盈尺玉，未甘苍蝇污。鲜鲜全匹锦，岂容浊秽涂。向是健男子，足授丈二殳。航海鲙长鲸，荡荆缚于菟。悲哉女子身，裙裾郁壮图。胡不具始末，奏之达帝都。外则诏郡国，内则正宫襦。胡不搆祠宇，揭之当官衢。近使感义节，远使惩淫愚。不然布台阁，直笔一再濡。特书彤史上，永世瞻范模。
﻿题赵继卿耕隐图,金,杨奂,古风,惜君玉雪成老丑，知君近出太常后。求田问舍计差早，恐君不是扶犁手。长安冠盖闹于云，但说子真耕谷口。此心肯处万事了，直待钟鸣奈衰朽。溪山入眼画样新，雨翠烟岚浮户牖。松亭可琴水可舟，中有石田三百亩。剩锄乌豆种红秫，十分桑麻居八九。软浸豆屑饭晨犊，浓汤秫腴篘社酒。冷盆缫丝给公上，挑灯纺绩裹妾妇。索钱豪吏喜食肉，准备羹材养鸡狗。荆棘满野独漏网，太常遗泽亦已厚。军兴科徭古不免，为劝比邻死莫走。残年得饱实大幸，傍舍偎篱插花柳。君家平日无杂宾，我辈过门须一扣。若非代北少陵翁，定是周南紫阳叟。更阑朗咏除夜篇，聊与苍生洗尘垢。
﻿李王夜宴行,金,杨奂,古风,玉漏沈沈寒夜永，瑶阶月转梧桐影。重门深锁寂无人，醉倚银屏呼不醒。茜裙六幅拖朝霞，飞云髻稳盘双雅。一生偏得君王意，笑酬新宠弹琵琶。娇小不禁弦索滑，肠欲断时轻一抹。半遮粉面回春波，等閒忘却龙香拨。欢娱未毕北兵来，三十六宫如死灰。茅茨老死定谁问，纷纷哀乐长相催。
﻿晋溪行感故人崔君宝冯达卿至,金,杨奂,古风,并刀射日霜华起，谁剪沧溟半边水。千年冷浸西南天，琉璃万顷清无底。瑶阶玉殿圣母家，春阳走碎油壁车。天阴人静百鬼出，山风泠泠吹浪花。花飞愁怕桂轮湿，蛰龙潜抱神珠泣。马蹄剥落梦不到，邂逅与君成雅集。金斗潋滟浮新香，秦客思家偏断肠。曲江池馆定何似，满眼青田空夕阳。
﻿金谷行,金,杨奂,古风,洛阳园池天下无，金谷近在西城隅。晋时花草不复见，野人犹解谈齐奴。齐奴豪奢谁比数，酒酣爱击珊瑚株。后堂春风满桃李，中有一枝名绿珠。千金买步障，百金买氍毹。时时吹笛替郎语，云窗雾户长欢娱。层阶欲下须人扶，岂料一日能捐躯。红飞玉碎顷刻里，空使行客悲踌躇。楼头小妇感恩死，君臣大义当何如。
﻿有怀梁仲经父,金,杨奂,古风,美人荧荧在何处，海阔天低隔烟雾。珊瑚零落芙蓉空，咫尺相望迷去路。翠辇金舆双凤皇，风吹环佩声琅琅。壶觞狼藉事已往，一日万里愁茫茫。刘郎竟是谁家客，岁晚霜华林叶赤。美人荧荧在何处，鸭绿江头江月白。
﻿病中赵之让见访,金,杨奂,古风,洛阳三月不得雨，君家西来常苦阴。酒杯虽好怕到手，药裹底事犹关心。对床几日肯相就，拥被中宵愁独吟。莫疑衰疾便挥谢，解吐新句酬知音。
﻿洛阳怀古,金,杨果,七言律诗,洛阳云树郁崔嵬，落日行人首重回。山势忽从平野断，河声偏傍故宫哀。《五噫》拟逐梁鸿去，六印休惊季子来。惆怅青槐旧时路，年年无数野棠开。
﻿过狄仁杰墓,金,杨果,七言律诗,牝鸡声里紫宸寒，神器都归窃弄间。一语唤回鹦鹉梦，九霄夺得凤雏还。荒坟寂寞临官道，清节孤高重泰山。为问模棱苏相国，当时相见果何颜？
﻿游裴公亭,金,杨果,七言律诗,裴公亭满竹林风，王屋天坛在眼中。月桂不随春共老，池波直与海相通。珍羞恐负将军腹，时雨休归社鬼功。天子仁明百灵助，连村箫鼓废年丰。
﻿岘山秋晚图,金,杨果,七言绝句,江水江花绕大堤，太平歌舞习家池。而今风景那堪画，落日空城鸟雀悲。
﻿登北邙山二首 其一 ,金,杨果,七言绝句,干戈丛里过壬辰，原上累累冢墓新。寒食清明几家哭，问来都是陈亡人。
﻿登北邙山二首 其二 ,金,杨果,七言绝句,魏家池馆姚家宅，佳卉而今采作薪。水北水南三二月，旧时多少看花人。
﻿村居二首 其一 ,金,杨果,七言绝句,草堂有燕贺新成，沙渚无鸥续旧盟。满径落红风扫静，一渠春碧雨添平。
﻿村居二首 其二 ,金,杨果,七言绝句,春波澹澹卷寒漪，长日萧萧静竹扉。村舍蚕催桑叶大，山田鹿食麦苗稀。
﻿济渎庙祷雨感应,金,杨果,七言绝句,醮坛人散碧云沈，天表吾君爱物心。一雨霶�三万里，成汤无用祷桑林。
﻿羽林行,金,杨果,古风,银鞍白马鸣玉珂，风花三月燕支坡。侍中女夫领军事，黄金买断青楼歌。少年羽林出名字，随从武皇偏得意。当时事少游幸多，御马御衣尝得赐。年年春水复秋山，风毛雨血金莲川。归来宴贺满宫醉，山呼摇动东南天。明昌太和承平久，北人岁献蒲萄酒。一声长啸四海空，繁华事往空回首。悬瓠月落城上墙，天子死不为降王。羽林零落只君在，白头辛苦趋路旁。腰无长剑手无鎗，欲语前事涕满裳。洛阳城下岁垂暮，秋风秋气伤金疮。龙门流出伊河水，北望临潢八千里。蔡州新起髑髅台，只合当年抱君死。君家父兄健如虎，一旦仓皇变为鼠。锦衣新贵见莫嗤，得时失时今又悲。
﻿老牛叹,金,杨果,古风,老牛带月原上耕，耕儿怒呼嗔不行。瘢疮满背股流血，力乏不胜空哀鸣。日暮归家羸欲倒，水冷萁枯豆颗少。半夜风霜彻骨寒，梦魂犹绕桃林道。服箱曾作千金犍，负重致远人所怜。而今弃掷非故主，饱食不如盗仓鼠。
﻿太常引,金,杨果,词,长渊西去接连昌。无日不花香。云雨楚山娘。自见了、教人断肠。弦中幽恨，曲中私语，孤凤怨离凰。刚待不思量。兀谁管、今宵夜长。
﻿太常引 送商参政西行,金,杨果,词,一杯聊为送征鞍。落叶满长安。谁料一儒冠。直推上、淮阴将坛。西风旌旄，斜阳草树，雁影入高寒。且放酒肠宽。道蜀道、而今更难。
﻿摸鱼儿 同遗山赋雁丘,金,杨果,词,怅年年、雁飞汾水，秋风依旧兰渚。网罗惊破双栖梦，孤影乱翻波素。还碎羽。算古往今来，只有相思苦。朝朝暮暮。想塞北风沙，江南烟月，争忍自来去。埋恨处。依约并门路。一丘寂寞寒雨。世间多少风流事，天也有心相妒。休说与。还却怕、有情多被无情误。一杯会举。待细读悲歌，满倾清泪，为尔酹黄土。
﻿小桃红,金,杨果,词,采莲人和采莲歌，柳外兰舟过，不管鸳鸯梦惊破。夜如何？有人独上江楼卧。伤心莫唱，南朝旧曲，司马泪痕多。
﻿小桃红,金,杨果,词,采莲湖上棹船回，风约湘裙翠，一曲琵琶数行泪。望君归。芙蓉开尽无消息。晚凉多少，红鸳白鹭，何处不双飞。
﻿越调 小桃红,金,杨果,词,碧湖湖上采芙蓉，人影随波动，凉露沾衣翠绡重。月明中。画船不载凌波梦。都来一段，红幢翠盖，香尽满城风。
﻿绿窗怨,金,杨果,曲,有客持书至。还喜却嗟咨。未委归期约几时。先拆破鸳鸯字。原来则是卖弄他风流浪子。誇翰墨显文词。枉用了身心空费了纸。
﻿送王魏二学士应聘,金,杨云鹏,七言律诗,三十年来只用兵，蒲轮才始聘贤英。已将药石除危疾，政要文章致太平。天子飞龙方启运，华阳归马岂无程。会须先下山东诏，癃老思观德化成。
﻿送元遗山,金,杨云鹏,七言律诗,三馆才名天下闻，乱来俗议漫纷纭。两朝文笔谁争长，一代诗人独数君。南浦春深愁送别，西山晚翠约平分。何时并坐龙潭上，野水添杯看白云。
﻿至日,金,杨云鹏,七言律诗,又见葭灰动一阳，岂堪卧病客殊方。老怀不似少年好，短景始从今日长。黄犬既难遥附信，玄龟何用苦支床。恨无羽翼高飞去，六六峰前望故乡。
﻿送张雄飞赴河阳令,金,杨云鹏,七言律诗,祖帐行将出汝州，先声已过孟津头。鸣琴但要追循吏，束带何妨见督邮。二室风烟连赤县，三城鼓角隔黄州。遥知乱后农耕废，卖剑应须剩买牛。
﻿送张器玉归闽中,金,杨云鹏,七言律诗,十载流离避战尘，白头憔悴始归秦。霜前渭水有归雁，乱后长安无故人。不惮北邙迁榇远，莫忘东鲁寄书频。明年我亦崧南去，拟买黄牛种汝滨。
﻿送殷献臣北上,金,杨云鹏,七言律诗,毳锦模糊覆橐驼，骎骎征骑度沙陀。寒冲绝漠戎装重，夜绕中华汉梦多。诗健每因横槊赋，曲豪长爱击壶歌。勒功会待平吴策，万仞西山尚可磨。
﻿送赵维道北上,金,杨云鹏,七言律诗,干戈流落鬓毛焦，千里穷途著弊貂。老去少陵悲橡食，乱来王粲逐蓬飘。朔庭云涨龙沙冷，南斗尘昏象阙遥。从此分携相见少，旅魂飞断不胜招。
﻿秋晚登宪陵台,金,杨云鹏,七言律诗,落日荒陵百尺台，登临高兴亦悠哉。泰山云尽千峰出，汶水霜晴一雁来。白发还乡惟有梦，青云当路岂无媒。布衣谁识新丰客，独对秋风酒一杯。
﻿真定龙兴寺阁,金,杨云鹏,七言律诗,插天飞构郁嵯峨，栏角涛声转暮河。孤鸟去边沧渚阔，落霞明处碧山多。伤时未遂陈三策，吊古犹堪赋《九歌》。安得天丁挽天汉，倒倾京洛洗干戈。
﻿登濮州北城,金,杨云鹏,七言律诗,层城高绝一攀跻，岁杪临风客思凄。烧入马陵秋草黑，雁横雪泽暮天低。陈台事往人何在，曹国川遥望欲迷。牢落壮怀谁与语？疏林残照乱鸦啼。
﻿白乐天影堂,金,杨云鹏,七言律诗,晚慕浮屠伴衲衣，至今高榜揭岩扉。梦中身世元无有，壁上形容果是非。但得蓬蒿犹可住，何须兜率是真归。渺茫两地知何在，满眼春波白鹭飞。
﻿春日西城,金,杨云鹏,七言律诗,山城二月媚晴晖，破暖轻风试裌衣。雨后杏花浑放尽，社前燕子尚来稀。孤怀不奈千愁积，往事真成一梦非。却羡西桥桥畔柳，年年翠色自依依。
﻿东原除夜,金,杨云鹏,七言律诗,客舍无人静掩扉，小窗灯火独相依。一年残腊今宵尽，千里故乡何日归。鬓发半随春雪白，交游浑似晓星稀。乱离不得中州信，肠断云间雁北飞。
﻿春日游何氏园,金,杨云鹏,七言律诗,旋引溪流环小苑，出墙袅袅见长虹。临风遥听有人语，隔水却疑无路通。尘迹尽抛双屦外，春光别贮一壶中。当门羡杀南塘好，拟买扁舟学钓翁。
﻿送演上人归方山寺,金,杨云鹏,七言律诗,为爱岚光画里秋，西风归梦日悠悠。卧云未了三生债，飞锡何烦万里游。山削碧城围寺合，泉鸣苍佩入池流。遥知一室安禅处，更在诸峰最上头。
﻿送张汉臣归保塞兼简张万户,金,杨云鹏,七言律诗,十年文笔远从戎，籍籍名香幕府中。鞍马不教生髀肉，檄书端可愈头风。地连三赵山河壮，城镇三关鼓角雄。若见投壶祭征虏，为言白首坐诗穷。
﻿送王希仲北归,金,杨云鹏,七言律诗,高歌行采北山薇，回首兵尘满帝畿。龙去鼎湖中国换，鹤归华表昔人非。后期何处伤心切，远别从今见面稀。莫道尺书千里隔，年年沙塞雁南飞。
﻿雁,金,杨云鹏,七言律诗,远客思乡未得归，征鸿又见度斜晖。黄芦洲渚霜前至，红叶关河画里飞。别后望君消息久，乱来哀我弟兄稀。凭高此日堪肠断，那复江城捣暮衣。
﻿雪花,金,虞仲文,五言绝句,琼英与玉蕊，片片落前池。问著花来处，东君也不知。
﻿赠答史院从事,金,贾益谦,七言律诗,见说才名自妙年，多惭政府旧妨贤。物华天宝无今古，凤阁鸾台孰后先。郑圃道尊何敢望，济南书在子当传。莫言老眼昏花满，及见风鹏上九天。
﻿题安生僧寺,金,贾泳,七言绝句,重来已是五年游，忧患相仍欲白头。翻羡亭亭两奇树，不知风雨过春秋。
﻿杨秘监释迦出山像,金,路仲显,七言绝句,自从此老出山隅，恼乱苍生底事无。他日若逢杨处士，只教画个涅槃图。
﻿秋怀,金,路忱,五言律诗,落日留虚壁，秋风急戍楼。高歌鬼神夜，挥涕虎狼秋。豪贵少青眼，文章多白头。何时挂长剑，天地一扁舟。
﻿书州驿壁,金,路铎,五言律诗,雉堞俯已见，羊肠行尚难。炊烟界沮水，老木识桥山。畤废无人吊，台高有鸟还。客怀秋馆雨，未老鬓先斑。
﻿雨中,金,路铎,五言律诗,月翳有时吐，风薰俄自清。云回暑天影，雨进夜窗声。眠听参天籁，神游得化城。觉来还故处，饥鼠撼灯檠。
﻿辋川,金,路铎,五言律诗,画图风景是，亭榭岁年非。秋色半黄落，人烟深翠微。暗溪鱼得计，杳霭鸟忘机。触物增惆怅，吾庐早晚归。
﻿潼关,金,路铎,五言律诗,楼迥临飞鸟，车升汗十牛。地灵开翠壁，天远送黄流。趣战如奸计，当关岂壮猷。天梯且失守，况说土山头。
﻿汴梁公廨西楼二首 其一 ,金,路铎,五言律诗,官舍谁言隘，西楼兴不穷。閒云欹枕里，飞鸟捲帘中。风定天还水，烟虚月度松。回观犹有愧，破屋著卢仝。
﻿汴梁公廨西楼二首 其二 ,金,路铎,五言律诗,云态看来变，檐阴坐次移。一蝉吟未了，双鸟去何之。薄宦槐安梦，浮名剑首炊。安心元有法，遣兴可无诗。
﻿王子端挽辞,金,路铎,七言律诗,才名如此不偿穷，再入承明一病翁。白发光阴文字里，黄华林麓画图中。谪仙犹想屋梁月，荆产空怀松下风。聊应世缘缘故在，会看归鹤语辽东。
﻿庆寿寺晚归,金,路铎,七言律诗,九陌黄尘没马头，眼明佛界接仙洲。清溪照影红蕖晚，禅榻生凉碧树秋。少室宗风开木义，裕陵遗墨烂银钩。对谈不觉山衔月，只为松风更少留。
﻿赋丈室碧玉壶善甫赋诗铎亦奉和二首 其一 ,金,路铎,七言律诗,心知云路等榆枋，戏作方壶当玉堂。虚静自应详止止，逍遥均是一苍苍。心含宝月无中外，身著青霞可颉颃。政尔天游到疑始，觉知谁送竹风香。
﻿赋丈室碧玉壶善甫赋诗铎亦奉和二首 其二 ,金,路铎,七言律诗,随人作计鱼千里，知命无忧鸟一天。碧落云深堪避世，九华烟暖可忘年。平章万有归玄览，收拾方心入大圆。上界真人自官府，不妨聊作橘中仙。
﻿次韵答季通,金,路铎,七言律诗,华颠何意软红尘，霄汉聊收退鹢身。方喜长松倚东野，又从净社得遗民。高山流水知音少，霁月光风发兴新。赖有好诗相慰藉，不然开口欲谁亲。
﻿赫仲华求赋邺台张氏野堂,金,路铎,七言律诗,白沙翠竹小江村，路转西郊隔市尘。入坐好山如有素，忘情鸥鸟澹相亲。芋魁饭豆平生足，涧草嵓花各自春。得酒谁能更羁束，不妨倒著白纶巾。
﻿题邹公所藏渊明归去来图,金,路铎,七言律诗,牛刀小试义熙前，一日怀归岂偶然。有意候君门外柳，无机还我酒中天。贞姿佳菊秋霜里，真意南山夕鸟边。善学展禽唯此老，万人海里小斜川。
﻿卫州赠子深节度,金,路铎,七言律诗,淇上风光萃一楼，尊前北海百无忧。平分玉鉴渔村晚，四望黄云寡妇秋。斜照钩帘纳烟翠，微飙高枕看安流。梅天消息和羹近，老稚宁容挽邓侯。
﻿七夕与信叔仲荀会饮晚归有作,金,路铎,七言律诗,秋香泻月笑谈香，饮散归来夜未央。阙角星河摇淡影，柳行灯火试新凉。雄飞勋业归时辈，信美江山著漫郎。万事浮云心铁石，休将梁国吓蒙庄。
﻿襄城道中,金,路铎,七言律诗,禾黍低风汝水长，迟迟驿骑困秋阳。病躯官事交相碍，梦雨行云肯借凉。尽说秋虫不伤稼，却愁苛政苦于蝗。诗成应被西山笑，已炙眉头尚否臧。
﻿感寓,金,路铎,七言律诗,沄沄一水抱山流，路转冈陵到渡头。张翰秋风动归兴，惠崇烟雨著孤舟。禄轻道重从三黜，日莫人遥发四愁。世事悠悠莫回首，聊凭酒圣作天游。
﻿冠氏雨中,金,路铎,七言律诗,气肃关河万绿摧，远游节物动悲哀。人牛不见晓烟重，草树有声山雨来。老矣何堪米盐事，中之安得圣贤杯。遥怜鹤发孤云底，日望林梢一叶回。
﻿次韵郦著作病起,金,路铎,七言律诗,玄晏耽书昔坐痴，如今手板对山持。病知居士安心处，贫是诗人换骨时。单见敢参东观论，徐行休叹后山迟。山林朝市元无异，怨鹤惊猿自不知。
﻿细香轩三首 其一 ,金,路铎,七言绝句,花气炉烟总不同，噀青喷翠小窗风。中边故嗅浑无有，心迹相忘忽暗通。
﻿细香轩三首 其二 ,金,路铎,七言绝句,阁雨含风户牖凉，闻机才发兴何长。无心孤竹那能尔，自是诗人知见香。
﻿细香轩三首 其三 ,金,路铎,七言绝句,霜雪青青玉一丛，肯从桃李借薰醲。不知香界何从立，凭仗清风问箨龙。
﻿高唐刘氏驻春园,金,路铎,古风,风光去人无咫尺，人有尘劳不相及。此心既定境从之，雪树霜林亦春色。刘翁有道久陆沈，十年种树今成阴。醉乡天地白日永，鶗鴂栗留皆好音。良辰行乐今已矣，依旧东流泛兰芷。谁道青春挽不留，鲤庭看取新桃李。膏车秣马吾将归，誓与清景相追随。安用苦求三径资，明月常满千家墀。
﻿芳梅如佳人赠襄城卫昌叔,金,路铎,古风,芳梅如佳人，不见令人思。岂无桃李颜，夏虫笃于时。霜风静天宇，兰悴菊亦衰。凌寒一笑粲，功烈如彼卑。几年豳西路，赭冈望逶迤。思之不得见，空吟水曹诗。夜月将梦去，云深水之湄。邂逅疏竹边，峨峨认风仪。今日真见止，昨梦犹蓍龟。尘中儓儗子，谓我酷好奇。逃空闻足音，此心胡不夷。
﻿遂初园诗二首 其一 闲闲堂,金,路铎,古风,行迈已自劳，坐忘犹有为。动静二尘耳，一真非即离。举头见青山，曲肱啭黄鹂。心安万境寂，境转何妨随。
﻿遂初园诗二首 其二 思玄堂,金,路铎,古风,尘世一何隘，永怀耿中情。端蓍得吉卜，有鹤戾天鸣。慨然趣予装，云旗渺遐征。鸿濛偶相值，笑我劳经营。驾言还故乡，方寸以道宁。先畴理耘耔，初服纫芳馨。谛观九州事，曾不出户庭。渔父有默识，餔糟愈于醒。
﻿宴会成趣园诗,金,路铎,古风,举世醉浮荥，幽事谁肯寻。譬如攫金人，入市惟见金。先生厌尘杂，静念到园林。数往境自熟，有得乐更深。春兰汎光风，夏木贮清阴。露菊浥佳色，霜松知本心。渊明尝乐此，意合无古今。当其领会处，岂止忘华簪。先生比渊明，但欠酒与琴。饭蔬有真味，风籁有清音。出处纵小异，要之俱陆沉。我亦志丘壑，聊拟斜川吟。
﻿食松子,金,雷思,七言绝句,千岩玉立尽长松，半夜珠玑落雪风。休道东游无所得，岁寒梁栋满胸中。
﻿题藏云洞,金,雷思,七言绝句,仙人含茹紫芝香，占得中条最上方。何事红尘飞不到，幽居常被白云藏。
﻿退藏斋诗,金,雷发,七言绝句,陋室何堪陋巷居，退藏天亦隐斯庐。看山破费工夫外，一炷清香玩易书。
﻿龙德宫,金,雷琯,七言律诗,紫箫吹断綵云归，十二楼空尽玉梯。綵仗竟无金母降，仙裾犹忆化人携。千年洛苑铜驼怨，万里坤维杜宇啼。莫倚危阑供极目，斜阳更在露盘西。
﻿遂初园诗二首客有自关辅来言秦民之东徙者馀数十万口携持负戴络绎山谷间昼餐无糗糒夕休无室庐饥羸暴露滨死无几间有为秦声写去国之情者其始则历亮而宛转若有所诉焉少则幽抑而悽厉若诉而怒焉及其放也呜呜焉愔愔焉极其情之所之又若弗能任焉者噫秦予父母国也而客言如是闻之悲不可禁乃为作商歌十章倚其声以纾予怀且俾后之歌者知秦风之所自焉 其一 ,金,雷琯,七言绝句,扶桑西距若华东，尽在天王职贡中。一自秦原有烽火，年年选将戍河潼。
﻿遂初园诗二首客有自关辅来言秦民之东徙者馀数十万口携持负戴络绎山谷间昼餐无糗糒夕休无室庐饥羸暴露滨死无几间有为秦声写去国之情者其始则历亮而宛转若有所诉焉少则幽抑而悽厉若诉而怒焉及其放也呜呜焉愔愔焉极其情之所之又若弗能任焉者噫秦予父母国也而客言如是闻之悲不可禁乃为作商歌十章倚其声以纾予怀且俾后之歌者知秦风之所自焉 其二 ,金,雷琯,七言绝句,春明门前灞水滨，年年此地送行频。今年送客不复返，卷土东来避战尘。
﻿遂初园诗二首客有自关辅来言秦民之东徙者馀数十万口携持负戴络绎山谷间昼餐无糗糒夕休无室庐饥羸暴露滨死无几间有为秦声写去国之情者其始则历亮而宛转若有所诉焉少则幽抑而悽厉若诉而怒焉及其放也呜呜焉愔愔焉极其情之所之又若弗能任焉者噫秦予父母国也而客言如是闻之悲不可禁乃为作商歌十章倚其声以纾予怀且俾后之歌者知秦风之所自焉 其三 ,金,雷琯,七言绝句,尽室东行且未归，临行重自锁门扉。为语画梁双燕子，春来秋去傍谁飞。
﻿遂初园诗二首客有自关辅来言秦民之东徙者馀数十万口携持负戴络绎山谷间昼餐无糗糒夕休无室庐饥羸暴露滨死无几间有为秦声写去国之情者其始则历亮而宛转若有所诉焉少则幽抑而悽厉若诉而怒焉及其放也呜呜焉愔愔焉极其情之所之又若弗能任焉者噫秦予父母国也而客言如是闻之悲不可禁乃为作商歌十章倚其声以纾予怀且俾后之歌者知秦风之所自焉 其四 ,金,雷琯,七言绝句,灞水河边杨柳春，柔条折尽为行人。只愁落日悲笳里，吹断东风不到秦。
﻿遂初园诗二首客有自关辅来言秦民之东徙者馀数十万口携持负戴络绎山谷间昼餐无糗糒夕休无室庐饥羸暴露滨死无几间有为秦声写去国之情者其始则历亮而宛转若有所诉焉少则幽抑而悽厉若诉而怒焉及其放也呜呜焉愔愔焉极其情之所之又若弗能任焉者噫秦予父母国也而客言如是闻之悲不可禁乃为作商歌十章倚其声以纾予怀且俾后之歌者知秦风之所自焉 其五 ,金,雷琯,七言绝句,累累老稚自相携，侧耳西风听马嘶。百死才能到关下，仰看犹似上天梯。
﻿遂初园诗二首客有自关辅来言秦民之东徙者馀数十万口携持负戴络绎山谷间昼餐无糗糒夕休无室庐饥羸暴露滨死无几间有为秦声写去国之情者其始则历亮而宛转若有所诉焉少则幽抑而悽厉若诉而怒焉及其放也呜呜焉愔愔焉极其情之所之又若弗能任焉者噫秦予父母国也而客言如是闻之悲不可禁乃为作商歌十章倚其声以纾予怀且俾后之歌者知秦风之所自焉 其六 ,金,雷琯,七言绝句,上得关来似得生，关头行客唱歌行。虚岩远壑互相应，转见离乡去国情。
﻿遂初园诗二首客有自关辅来言秦民之东徙者馀数十万口携持负戴络绎山谷间昼餐无糗糒夕休无室庐饥羸暴露滨死无几间有为秦声写去国之情者其始则历亮而宛转若有所诉焉少则幽抑而悽厉若诉而怒焉及其放也呜呜焉愔愔焉极其情之所之又若弗能任焉者噫秦予父母国也而客言如是闻之悲不可禁乃为作商歌十章倚其声以纾予怀且俾后之歌者知秦风之所自焉 其七 ,金,雷琯,七言绝句,前歌未停后迭呼，歌词激烈声呜呜。天下可能无健者，不挽天河洗八区。
﻿遂初园诗二首客有自关辅来言秦民之东徙者馀数十万口携持负戴络绎山谷间昼餐无糗糒夕休无室庐饥羸暴露滨死无几间有为秦声写去国之情者其始则历亮而宛转若有所诉焉少则幽抑而悽厉若诉而怒焉及其放也呜呜焉愔愔焉极其情之所之又若弗能任焉者噫秦予父母国也而客言如是闻之悲不可禁乃为作商歌十章倚其声以纾予怀且俾后之歌者知秦风之所自焉 其八 ,金,雷琯,七言绝句,折来灞水桥边柳，尽向商于道上栽。明年三月花如雪，会有好风吹汝回。
﻿遂初园诗二首客有自关辅来言秦民之东徙者馀数十万口携持负戴络绎山谷间昼餐无糗糒夕休无室庐饥羸暴露滨死无几间有为秦声写去国之情者其始则历亮而宛转若有所诉焉少则幽抑而悽厉若诉而怒焉及其放也呜呜焉愔愔焉极其情之所之又若弗能任焉者噫秦予父母国也而客言如是闻之悲不可禁乃为作商歌十章倚其声以纾予怀且俾后之歌者知秦风之所自焉 其九 ,金,雷琯,七言绝句,行人十步九盘桓，岩壑萦回行路难。忽到商颜最高处，一时挥泪望长安。
﻿遂初园诗二首客有自关辅来言秦民之东徙者馀数十万口携持负戴络绎山谷间昼餐无糗糒夕休无室庐饥羸暴露滨死无几间有为秦声写去国之情者其始则历亮而宛转若有所诉焉少则幽抑而悽厉若诉而怒焉及其放也呜呜焉愔愔焉极其情之所之又若弗能任焉者噫秦予父母国也而客言如是闻之悲不可禁乃为作商歌十章倚其声以纾予怀且俾后之歌者知秦风之所自焉 其十 ,金,雷琯,七言绝句,西来迁客莫回首，一望令人一断魂。正使长安近于日，烟尘满目北风昏。
﻿南国,金,雷琯,七言绝句,南国春生江水肥，乌樯风扇锦帆归。吴儿日暮棹歌发，惊起鸳鸯相背飞。
﻿信陵馆酒间二首 其一 ,金,雷琯,古风,閒过信陵饮，有怀信陵君。君去日已远，谁怜抱关人。径携一壶酒，往酹公子坟。坟科久已平，墓木几为薪。泉扉锁长夜，千载不复晨。昔与贤俊游，今为狐兔邻。豪贵竟安在，念之心纷纭。有生会归尽，但恐后无闻。此意不可必，且醉梁园春。
﻿信陵馆酒间二首 其二 ,金,雷琯,古风,维昔有迂叟，树桐彼高冈。殷勤为封植，遂欲栖凤皇。桐生日已长，凤来殊未央。维凤览德辉，非时讵来翔。枝干枯以死，志愿终莫偿。忆在西周初，飞下岐之阳。裴回不能去，和鸣声锵锵。文王既已没，千载徽音亡。咄尔叟何为，而欲发其光。空令枯株上，日晏啼鹙鸧。
﻿阳夏怀古,金,雷琯,古风,短衣匹马西北来，十年去国随风埃。解鞍呼酒歌一曲，玉鞭倒捉敲金罍。君不见项王台，昔时崔嵬今已颓，秋风萧瑟吹草莱。又不见汉王城，昔时岧峣今已平，寒烟寂寞啼鼯猩。牧童抬头学楚声，野老扶犁城上耕。耕势不断楚声哀，行人欲去还裴佪。刘项英雄安在哉，人间俯仰易陈迹，闻身健在须衔杯。
﻿古意四首 其一 ,金,雷琯,古风,美人伤独宿，窈窕春闺深。素手卷翠被，当窗调玉琴。危弦奏苦调，清歌抗哀音。弦绝歌复咽，起作薄命吟。妾如朱槿花，含英愁晏阴。郎如青铜镜，照面不照心。不怨不照心，但惜飞光沈。且留连理枕，莫捲合欢衾。傥君回馀辉，欢盟尚可寻。
﻿古意四首 其二 ,金,雷琯,古风,对酒不能饮，拊剑自度曲。一唱行路难，歌与泪相续。朝为杨朱泣，莫作阮籍哭。古道尽荆棘，新蹊苦薋菉。曲行违吾心，直行伤我足。曲直无适从，昂头羡鸿鹄。
﻿古意四首 其三 ,金,雷琯,古风,绵绵兔丝草，濯濯柽树枝。结根偶相值，引蔓缠绵之。春风一披拂，柯叶含荣滋。弱质附美荫，百龄誓不违。清商忽用事，霜飙飒已凄。岂意百尺条，同此寸草萎。委蔓失所托，憔悴徒伤悲。知君无岁寒，何用相因依。
﻿古意四首 其四 ,金,雷琯,古风,贤王悲坠屦，贤妇念遗簪。重在不忘故，微物何所钦。嗟我昔游友，云路扬徽音。讵念宿昔好，弃掷各飞沈。昔如胶投漆，今如辰与参。桃李虽成蹊，谅无松柏心。
﻿蒲城马上偶得二首 其一 ,金,雷仲泽,六言诗,冷落襟风杯月，崎岖马足车尘。林下何曾一见，直教羡杀閒人。
﻿蒲城马上偶得二首 其二 ,金,雷仲泽,六言诗,空有满衣尘土，曾无盖世名勋。忽认青山影里，有人卧月眠云。
﻿雪,金,雷渊,五言律诗,风定云仍暖，天围四顾低。纷纷俄搅野，浩浩欲平溪。樵担归时重，渔舟望处迷。饥鸦空绕树，若个可安栖。
﻿紫芝峪,金,雷渊,五言律诗,仙径玄云覆，灵芝紫气浮。朝霞屯锦盖，春雨润珠旒。兰有香偏袭，苔无色可侔。如何采真客，辟谷费冥搜。
﻿赋侯相公云溪,金,雷渊,七言律诗,相君襟度本汪洋，戏凿陂池便渺茫。解起晴云作霖雨，更邀明月贮清光。千重复岭藏仙境，万斛香泉酿醉乡。毕竟麟符抛不得，烟波空效五湖苍。
﻿赠陈司谏正叔,金,雷渊,七言律诗,洗兵有志挽天河，补衮刚留谏诤坡。赋出石肠还婉丽，政成铁面却中和。寒侵桃李凄无色，雪压池塘惨不波。急手尊前谋一醉，六街尘土涴人多。
﻿洛阳同裕之钦叔赋,金,雷渊,七言律诗,日上烟花一片红，崧邙西峙洛川东。才闻候骑传青盖，又见牵羊出绛宫。事去关河不横草，秋来陵寝但飞蓬。书生不奈兴亡恨，斗酒聊浇磈磊胸。
﻿赠答麻信之,金,雷渊,七言律诗,五老英灵未陆沉，一枝高秀出词林。圭璋自是清朝器，律吕偏谐治世音。此去文章足知己，后来功用只斋心。济时相约元刘了，索我云山深复深。
﻿宫鸦,金,雷渊,七言律诗,万树琼芳锁汉宫，群鸦容与五云中。曙光先背朝阳日，春信频呼禁籞风。青鬓巧梳欣一色，秀眉学画斗新工。凤楼未讶啼声切，愁满长门信未通。
﻿马上见桃花,金,雷渊,七言律诗,九衢鞍马苦尘腥，忽见溪桃倦意醒。未必施朱便粗俗，最怜涤露出娉婷。城东诗老图幽绝，水上仙郎记窈冥。何似玉堂留故事，卖花担上有丹青。
﻿叔献兄归隐崧山有诗见及依韵奉寄,金,雷渊,七言律诗,几百千年一敬通，飘飘归袂振孤风。平生自处神明在，衰俗无从议论公。韶箾向来仪彩凤，弋矰何苦慕冥鸿。他年杖屦相寻处，三十六峰云雾中。
﻿刘御史云卿挽词二首 其一 ,金,雷渊,七言律诗,气干参天拟万寻，圣门梁栋自堪任。豸冠岳岳锋棱峻，凫舄翩翩惠爱深。可忍佳城玉埋土，最哀慈幄血沾襟。传家赖有双珠在，不尔如何慰士林。
﻿刘御史云卿挽词二首 其二 ,金,雷渊,七言律诗,少同里闬早知音，投分交情雨旧今。乡挍联裾春诵学，上庠连榻夜论心。南山松桂愁霜殒，北地乾坤恨日侵。不得生刍躬一奠，西风吹泪满衣襟。
﻿送李执刚致仕归洛,金,雷渊,七言律诗,漕计中兴属老成，引年陈请独峥嵘。果能办此公真勇，爱莫留之我怆情。尘坌恐惊黄鹄举，烟波不负白鸥盟。洛阳去去春如锦，昼日神仙看地行。
﻿梨花得红字,金,雷渊,七言律诗,雪作肌肤玉作容，不将妖艳嫁东风。梅魂何物三春在，桃脸真成一笑空。雨细无情添寂莫，月明有意助丰融。相如病渴妨文赋，想像甘寒结小红。
﻿次裕之韵兼及景玄弟,金,雷渊,七言律诗,名肠相焮半成灰，战退纷华旆始回。文字喜逢修月手，津梁愧乏济川材。䓁閒有酒辄共醉，信口哦诗不置才。最忆平生刘子骏，紫芝可惜不偕来。
﻿题黄华江皋烟树二首 其一 ,金,雷渊,五言绝句,疏柳静茅亭，亭下长江路。不见亭中人，萧萧烟景莫。
﻿题黄华江皋烟树二首 其二 ,金,雷渊,五言绝句,江山万里眼，一亭略约之。黄华未死在，看出画中诗。
﻿松庵,金,雷渊,五言绝句,庵中偃卧龙，阅世须髯古。人天共护持，半夜起风雨。
﻿读孔北海传,金,雷渊,七言绝句,汉室风流绝建安，老瞒父子力排山。可怜鲁国真男子，也着区区七子间。
﻿济南汎舟水底见山有感而作,金,雷渊,七言绝句,南山已在风尘外，更恐飞埃涴碧巅。一棹晚凉波底看，浴沂面目本天然。
﻿�母石同裕之赋,金,雷渊,七言绝句,千古崩崖一罅开，强将神怪附郊禖。无情顽石犹胎谤，贝锦从为巷伯哀。
﻿洮石砚,金,雷渊,七言绝句,缇囊深复有沧洲，丈石春融翠欲流。退笔成丘竟何益，乘时真欲砺吴钩。
﻿河山形胜图,金,雷渊,七言绝句,高峰巨堑与天连，中国关防表里全。北岸尘氛重回首，不如图上看风烟。
﻿过华山怀陈希夷,金,雷渊,七言绝句,五季乾坤半晦冥，先生有意事澄清。齁齁四十年来睡，开眼东方日已明。
﻿梅影,金,雷渊,七言绝句,维摩丈室冷于冰，千劫萧然无尽灯。天女散花愁不寐，夜深高髻影鬅鬙。
﻿云卿父子有宛丘之行作二诗为饯 其一 ,金,雷渊,古风,阳春到上林，百卉纷白红。岸谷稍敷腴，溪光亦冲融。独有石间柏，不落鼓舞中。期君如此木，岁晚延清风。
﻿云卿父子有宛丘之行作二诗为饯 其二 ,金,雷渊,古风,汉庭议论学，倾耳待歆向。君家贤父子，千载蔚相望。读书二十年，闭户自师匠。异端绌偏杂，陈言刊猥酿。刚全百鍊馀，气出诸老上。颓风正波靡，去去作堤障。
﻿京叔将拜埽于陈徵言为赠老懒废学茫无所得独记其与屏山云卿襟期所在者非以为诗也,金,雷渊,古风,梁苑池塘生绿烟，吹台草色春芊芊。故人幽扃闭长眼，气槩英英犹眼前。阳春无力苏重泉，孝子感时涕泗涟。匍匐归埽淮阳阡，徵予赠别意拳拳。我自顽顿须人镌，安能视后辄子鞭。姬情孔意星日悬，斡旋万化中持权。斯文兴丧实关天，寻常墨客技艺然。医巫星历相比肩，何用雕琢空徂年。即今海县谩腥膻，独挽洙泗可洗湔。乃公有志屏山贤，二豪在日予牵连。伤哉未售坟巳颠，老我欲种南山田。子之兄弟其周旋，事业绝胜空言传。
﻿同裕之钦叔分韵得莫论二字,金,雷渊,古风,幼安谢辟命，子云老寂莫。趋向岂独异，时命非所度。我久困流离，一廛求负郭。虽无斩敌功，尚举力田爵。崧少�吾封，四履尽伊洛。有客来问津，醉眼入寥廓。世事久闭眼，终日只睡昏。清风何处来，佳客已在门。倒屣往从之，玉色向我温。妻孥趣作具，欢喜倾瓶盆。清夜襆被往，共就遗山元。嘲谑及俳语，发挥间微言。悬断漏天枢，高啸惊邻垣。吻合政相和，意到俄孤骞。恨不倒囷廪，矧肯留篱樊。弃屩获珠玉，披榛见兰荪。我肱巳三折，醉堕偶全浑。知无适俗韵，量力任灌园。二君清庙器，巾羃华罍尊。苍生望休息，朝廷待崇尊。出处既异途，会合难预论。此乐未易得，此夕勿惮烦。白酒举初子，黄鸡溷诸孙。水乐喧后部，山鬟秀前轩。一醉万事休，商声满乾坤。
﻿会善寺怪松,金,雷渊,古风,物生自有常，怪特物之病。嗟嗟此老苍，怪怪生魁柄。侏儒蹙髀股，宿瘤拥腮颈。蜿蜒蛟龙戏，腾掷貙虎竞。须髯喜张磔，意气怒狂迸。匠石求栋楹，节目足讥评。刍荛急薪槱，坚悍空盼瞪。静言观倚伏，未易相吊庆。虽违时世用，顾免斤斧横。阳秋莫荣悴，岁月何究竟。盘盘曲则全，挺挺独也正。小草误埽迹，伏神还守性。傥随天中景，广宇共庥映。
﻿玉华山中同裕之分韵送钦叔得归字,金,雷渊,古风,洗耳颍川水，疗饥西山薇。山川得佳客，草木生光辉。末路风教薄，此道日巳微。相期千载事，非君谁与归。
﻿九日登少室绝顶同裕之分韵得萝字,金,雷渊,古风,閒居爱重九，佳人重相过。登高酬节物，少室郁嵯峨。迤逦谢尘土，夷犹出烟萝。歘如据鳌头，万壑俯蜂窝。浩浩跨积风，瀰瀰渺长河。日车昃红轮，天宇凝苍波。指点数齐州，始觉氛埃多。我无倚天剑，有泪空滂沱。惊鳞盼奥渚，倦翼占危柯。悔不与家来，结茅老岩阿。归途眷老阮，广武意如何。
﻿月下同飞伯观畦丁灌园得畦字,金,雷渊,古风,村居邻老圃，喘汗悯夏畦。辘轳健晚凉，月轮转天蹊。剡剡金融沟，涓涓冰泮溪。黄萎渐苏息，绿润俄凄迷。生意续夜气，甘滋浃新荑。风露触处香，河汉望中低。野人无远谋，且喜丰食鲑。虽愧下帷董，稍悟养生嵇。归怀自浩然，流光挹平西。
﻿济南珍珠泉,金,雷渊,古风,大地万宝藏，玄冥不敢私。抉开青玉罅，浑浑流珠玑。轻明疑夜光，洁白真摩尼。风吹忽脱串，日射俄生辉。有时如少靳，觱沸却累累。风色媚一川，老蚌初未知。君看一日间，巧历所不赀。游人随意满，不畀乾没儿。吾谓历下城，繁华富瑰奇。贪夫死专利，帝意怜其痴。故露连城珍，可玩不可几。若曰天壤间，所遇皆汝资。何必秘箧笥，自贻伊瑕疵。诗成一大笑，臆说量天机。
﻿爱诗李道人若愚崧阳归隐图,金,雷渊,古风,我家崧前凡再期，诗僧骚客相追随。春葩缤纷香涧谷，夏泉喷薄清心脾。霜林置酒曳锦障，雪岭探梅登玉螭。重阳夜宿太平顶，天鸡夜半鸣喔咿。整冠东望见日出，金轮涌海光陆离。神州赤县入指顾，风埃未靖空嘘欷。穷探极览不知老，泉石佳处多留题。简书驱出踏朝市，期会迫窄愁鞭笞。襟怀尘土少清梦，齿颊棘荆真白痴。叩门剥啄者谁子，道人面有熊豹姿。披图二室忽当眼，贯珠编贝多文辞。我离山久诗笔退，摹写岂复能清奇。再三要索不忍拒，依依但记经行时。道人爱山复爱诗，嗜好成癖未易医。山中诗友莫相厌，远胜薰酣声利乾没儿。
﻿西子放瓢图,金,靖天民,七言绝句,髻鬟萧飒苧萝秋，千古香溪水自流。吴越兵争竟何得，风流输与五湖舟。
﻿送王廷玉辈五十三人赴试,金,翟升,七言律诗,肥国英才久作成，秋闱战蚁艺峥嵘。虽从前举多偕计，不似今场广荐名。五十三人占府榜，一千里地赴神京。定应得意秋风里，次第同占桂籍荣。
﻿群贤登第诗,金,翟升,古风,陶山先生主文盟，郭令好学加劝惩。平阴儒学日复振，不让五虎专前名。靳侯才名驰冀北，初官佐治肥子国。下车首询沂上人，供室劝学增润色。文章圆熟推许公，典而丽兮词更工。山城天荒从此破，白袍换绿荣乡中。苏仙久藉家学力，内抱英华外谦抑。十年作赋气凌云，唾手功名不劳得。古学众许芝亭刘，下笔万字何能休。俯就绳墨入赋室，一战而胜酬焚舟。贤哉酅河子董子，八举终场人罕比。广阳就试欲投名，尚以老成为所耻。孝感里中重王兄，德与才称非过情。耽经玩史日无辍，蔼然素有场屋声。升也文学宗董氏，陶山竹溪亦席侍。靳老馀绪复稔闻，驽马十驾希騄耳。明昌天子试飞龙，董子王升文并雄。金门献赋仆亦与，北宫唱第三人同。至今地脉何曾断，吾乡士风天下冠。学者体法旧纯朴，岂止为文思过半。申氏名族世共知，后之苗裔振复奇。潜遗祖德借馀论，又向蟾宫折桂枝。溪上先生号醇德，动为仪表言为则。发明圣道得其传，恩不及身后蕃息。乃孙经学有渊源，乙科优中光儒门。靳侯名乡能远虑，居贤因此右硖村。李君力学人难企，弱冠声华蔼乡里。早承鹗荐上天廷，一举明经取青紫。翠华警跸幸南都，圣心愿治求硕儒。日边诏下免秋试，三英笑指龙门趋。锜氏兼经勤博古，苏子天才中规矩。李生伯仲三豪间，鼎甲科名俱力取。明年较艺入明光，王氏文词复擅场。圣代人材罔遗弃，特恩赐第名亦彰。芸窗昼寂閒屈指，仕者十有三人矣。不才鲁钝甘隐居，但庆诸公膺器使。为报后来为学人，前进已达教犹存。勉旃勉旃学而仕，食禄无忘先辈恩。
﻿清庵,金,翟钦甫,七言律诗,为问清庵何以清，霜天明月照蓬瀛。广寒宫里琴三弄，白玉楼头笛一声。金井玉壶秋水冷，石田茅屋暮云平。夜来一枕游仙梦，十二瑶台独自行。
﻿閒居漫兴,金,蔡松年,五言律诗,归田不早计，岁月易云徂。但要追莲社，何须赐镜湖。簿书欺俗吏，绳墨守愚儒。安得如嵇阮，相从兴不孤。
﻿师还求归镇阳,金,蔡松年,七言律诗,春风卷甲有欢声，渐识天公欲讳兵。节物无情新岁换，男儿易老壮心惊。落身世网痴仍绝，挂眼山光计未成。闻道恒阳似江国，一官漫学阮东平。
﻿初卜潭西新居,金,蔡松年,七言律诗,乔木千章画不如，白鸥烟雨到江湖。谁为求仲营三径，窃比扬雄有一区。故国兴亡树如此，他年声利蔓难图。屋西便与秋山约，莫遣归来见白须。
﻿寄王仲侯,金,蔡松年,七言律诗,冰簟风帘干柱宫，月华清浸雪芙蓉。谁教晓马三千里，好在行云第几峰。酒市乌纱怀李白，仙人鹤氅看王恭。拍浮花里知恩否，寄与新诗洗醉悰。
﻿读疏咏之安阳对竹二诗怀家山次韵见意,金,蔡松年,七言律诗,短发新霜及未侵，几年和月买泉林。偶然行李对寒碧，忆得故园惊岁阴。枕上秋岚吹醉梦，门前沙鸟立清深。个中须著翛翛玉，落日微风伴我吟。
﻿和子文寒食北潭,金,蔡松年,七言律诗,梦里潭光翠欲流，何时春水一虚舟。吾庐相见扶疏树，宦意浑如浩荡鸥。闻道西山明酒面，应无外物到眉头。别来谁唱惊人句，十里珠帘有莫愁。
﻿雪晴呈玉堂诸公,金,蔡松年,七言律诗,雪晴松顶玉斓斑，晓眼清于化鹤山。欲立冻云搜杰句，却思仙客退清班。氍毹帐底沉香火，薝卜花中碧雾鬟。唤取广寒脩月手，月波千丈捲春还。
﻿和子文晚望,金,蔡松年,七言律诗,醉眼郊原感慨生，夕阳长向古今明。高人法士互憎爱，美酒空名谁重轻。二顷只谋他日老，五弦犹喜晚风清。因君欲赋思归乐，安得穿云一笛横。
﻿兵府得告将还镇阳府推官王仲侯以书促予命驾先寄此诗,金,蔡松年,七言律诗,老骥心疲十二闲，天教洗眼小江山。名园无处不宜酒，胜日有朋方解颜。老木溪光留月驻，禅房竹径约花关。先凭乐府求风骨，或有佳人字玉环。
﻿渡混同江,金,蔡松年,七言律诗,十年八唤清江渡，江水江花笑我劳。老境归心质孤月，倦游陈迹付惊涛。两都络绎波神肃，六合清明斗极高。湖海小臣尸厚禄，梦寻烟雨一渔舠。
﻿初至遵化,金,蔡松年,七言律诗,出山风物便清和，森木如云秀霭多。白水临流照疏鬓，青门折柳记柔柯。重游化国惊岁月，有象丰年占麦禾。亦有黄公酒垆在，微官自要阻山河。
﻿黄海棠,金,蔡松年,七言律诗,清阴不叹晚寻芳，缥缈缃云翠袖长。萼绿江花输带叶，醉红蜀艳恨无香。南州气味连三月，东晋风流共一觞。老眼寒来易愁绝，温柔乞与醉中乡。
﻿夜坐,金,蔡松年,七言律诗,吾生有几事无涯，清夜漫漫叹物华。但愿闻钲似疲马，可能粘壁作枯蜗。只今雪屋重衾湿，去岁梅溪醉帽斜。终得萧閒对床语，青灯挑尽短檠花。
﻿槽声同彦高赋,金,蔡松年,七言律诗,糟床过竹春泉句，他日人云吾亦云。自爱淳音含太古，谁传清溜入南薰。秋风几共橙香注，晓月曾和鹤唳闻。我欲婆娑竹林国，洗空尘耳正须君。
﻿韩侯晁仲许送名酒渴心生尘以诗促之,金,蔡松年,七言律诗,好在银瓶秋露光，借君云梦到枯肠。解浇万里客愁破，暂吐十年黄卷香。江水苦摇梁苑梦，海棠新学汉宫妆。天东四月春如许，坐待白衣投醉乡。
﻿步寻野卉,金,蔡松年,七言绝句,风烟草木照人明，神药奇花问识名。闻道东州有仙窟，欲寻根拨学长生。
﻿癸丑岁秋郊,金,蔡松年,七言绝句,漫漫黄云水清浅，碧花无处乱鸣蛬。此生愈觉田园乐，梦里晓山三四峰。
﻿入关宿昌平,金,蔡松年,七言绝句,黄尘却送入关山，自斲何如二顷田。记得鸣蛬碧花句，蹉跎秋思又三年。
﻿秋日,金,蔡松年,七言绝句,风萤开阖度松阴，松下飘然倦客心。几点清光照凉夜，何时远寺得幽寻。
﻿高丽馆中二首 其一 ,金,蔡松年,七言绝句,蛤蜊风味解朝酲，松顶云痴雨不晴。悄悄重帘断人语，碧壶春笋更同倾。
﻿高丽馆中二首 其二 ,金,蔡松年,七言绝句,晚风高树一襟清，人与缥瓷相照明。谢女微吟有深致，海山星月总关情。
﻿西京道中,金,蔡松年,七言绝句,来时绿水稻如针，归日青梢没鹤深。莫忘共山买田约，藕花相间柳阴阴。
﻿银州道中,金,蔡松年,七言绝句,小渡霜螯贱于土，重嵓野菊大如钱。此时最忆涪翁语，无酒令人意缺然。
﻿高昌馆道中,金,蔡松年,七言绝句,雨馀嵓石古苔青，松里珠玑万叶明。渺渺绿畦看鹭立，深深清樾有蝉鸣。
﻿黄海棠,金,蔡松年,七言绝句,轻如红豆排冰雪，一拂新鹅色更奇。不觉浓阴破明玉，有情谁解赏离披。
﻿梅花,金,蔡松年,七言绝句,的皪横枝爱老崔，一尊长对画图开。此生端有梅花分，閒远春风入手来。
﻿晚夏驿骑再之凉陉观猎山间往来十有五日因书成诗,金,蔡松年,古风,兜罗葱郁浮空青，晓日马头双眼明。名山不作世俗态，千里倾盖来相迎。老松阅世几千尺，玉骨冷风战天碧。应笑年年空往来，尘土劳生种陈迹。山回晚宿一川花，剪金裁碧明烟沙。寒乡绝艳自开落，欲慰寂寞无流霞。明日行营猎山麓，古树寒泉更深绿。强临水玉照鬓毛，只恐山灵怪吾俗。陂潮不尽水如天，清波白鸥自在眠。平时朝市手遮日，思把一竿呼钓舡。驿骑回时山更好，过雨秋容净如扫。山英知我宦游心，为出清光慰枯槁。可怜岁月易侵寻，惭愧山川知我心。一行作吏岂得巳，归意久在西山岑。他年俗累粗能毕，云水一区供老佚。举杯西北酹山川，为道此言吾不食。
﻿漫成,金,蔡松年,古风,人生各有适，一受不可更。违巳欲徇世，忧患常相婴。三军护汉将，九鼎调苍生。功名岂不美，强之辄无成。朝昏忘寝食，俯仰劳心形。何如从所好，足以安馀龄。予也一丘壑，野性真难名。力懦谢提剑，才拙惭穷经。疏放已成僻，纷华谁与争。惊鹿便草丰，白鸥愿江清。不堪行作吏，万累方营营。夜虑多俗梦，晓枕无馀酲。拄颊西山语，适意千里羹。尘土走岁月，秋光浮宦情。欲语个中趣，知音耿晨星。世途古今险，方寸风涛惊。封侯有骨相，使鬼须铜腥。誓收此身去，田园事春耕。
﻿淮南道中五首 其一 ,金,蔡松年,古风,南楚二月雨，淮天如漏卮。畏途泥三尺，车马真难栖。却思閒居乐，雨具无所施。高枕听檐声，炉烟晕如丝。
﻿淮南道中五首 其二 ,金,蔡松年,古风,吾年过五十，所过知前非。颜鬓日苍苍，老境行相追。�槔听俯仰，随人欲何为。归计勿悠悠，出处吾自知。
﻿淮南道中五首 其三 ,金,蔡松年,古风,南渡国不竞，晋民益疮痍。陶翁遂超然，不忍啜其醨。北窗谈清风，慨望羲皇时。道丧可奈何，抱琴酒一卮。
﻿淮南道中五首 其四 ,金,蔡松年,古风,三年镇阳游，春归绿扶疏。樱笋媚园林，日长閒枕书。行复当此时，凉尘暗归涂。会洗酴醾雪，月波浮秘壶。
﻿淮南道中五首 其五 ,金,蔡松年,古风,镇阳亘西南，山河在图画。花雨草烟间，人家或僧舍。经行每怅然，真赏知未暇。待予篮舆归，香火复莲社。
﻿丁巳九月梦与范季沾同登北潭之临芳亭觉而作诗记其事以示范,金,蔡松年,古风,高陵五六松，潭水涵清阴。白鸟如避世，巢居得幽深。杂花眩青红，苦节方森森。何人作虚亭，想像云栖心。我梦涉陈迹，君亦同登临。相与定嘉名，洗去花草淫。看云抚修碧，夕景低遥岑。风林淡秋月，霜枝鸣玉琴。两意谁识之，好处烦幽寻。閒居志则同，岁月能骎骎。时无陶彭泽，此曲难知音。亭前有奇石，迁流失山林。顾亦如我曹，鬓发风沙㑴。小儿重外物，列屋享千金。区区心甚长，因循困华簪。忽焉事大谬，危机恐难任。平生下泽车，斯言吾所钦。志士愿不辱，俗情便孔壬。自喜迹犹浅，凫雁容浮沉。泥行自萧散，世路皆崎嵚。此邦真可老，城郭环清浔。结庐与君俱，开写平生襟。里巷日还往，杖屦行讴吟。还寻梦游处，无忘神所箴。
﻿庚申闰月从师还自颍上对新月独酌十三首 其一 ,金,蔡松年,古风,伊昔三年前，淫雨催行辀。青灯忽今夕，华屋映高秋。华屋亦何为，百年竟山丘。适意在归与，肉食非我谋。
﻿庚申闰月从师还自颍上对新月独酌十三首 其二 ,金,蔡松年,古风,大块本何事，遑遑劳一生。所过种陈迹，岁月如流星。贪夫甘死祸，幅纸驰虚名。晋室有先觉，柴桑老渊明。
﻿庚申闰月从师还自颍上对新月独酌十三首 其三 ,金,蔡松年,古风,我家恒山阳，山光碧无赖。月窟荫风篁，十里泻澎湃。兹焉有乐地，不去欲谁待。自要尘网中，低眉受机械。
﻿庚申闰月从师还自颍上对新月独酌十三首 其四 ,金,蔡松年,古风,人言归甚易，但苦食不足。必使极其求，万钟不盈腹。处世附所安，无祸即无福。却视高盖车，身宠神巳辱。
﻿庚申闰月从师还自颍上对新月独酌十三首 其五 ,金,蔡松年,古风,我本山泽人，孤烟一轻蓑。功名无骨相，彫琢伤天和。未能遽免俗，尚尔同其波。梧桐唤归梦，无奈秋声何。
﻿庚申闰月从师还自颍上对新月独酌十三首 其六 ,金,蔡松年,古风,孟夏幽州道，上陉车轣辘。旌旗却南行，飞电随马足。行穷清颍水，不辨洗蒸溽。吾生岂匏瓜，一笑为捧腹。
﻿庚申闰月从师还自颍上对新月独酌十三首 其七 ,金,蔡松年,古风,灯花何太喜，似报天雨霁。客情念还家，如瞽不忘视。到家问松菊，早作解官计。青镜发萧萧，及此霜雪未。
﻿庚申闰月从师还自颍上对新月独酌十三首 其八 ,金,蔡松年,古风,鸣蛙属官私，庸儿固可笑。江山本谁争，但苦归不早。物情閒始见，宛转为君好。区区乞鉴湖，多事怜贺老。
﻿庚申闰月从师还自颍上对新月独酌十三首 其九 ,金,蔡松年,古风,天下任之重，人物古难得。谁为经济才，有亦未易识。吾曹与鸡鹜，官仓等伏食。行将问征途，满眼西山碧。
﻿庚申闰月从师还自颍上对新月独酌十三首 其十 ,金,蔡松年,古风,懦微莫如我，往往从险艰。譬之驱山麋，八銮困天闲。岂惟物违性，成功亦良难。风烟念何地，野水长松閒。
﻿庚申闰月从师还自颍上对新月独酌十三首 其十一 ,金,蔡松年,古风,出处士大节，倚伏殊茫茫。绝交苟不作，自足存嵇康。哲人乃知机，曲士迷其方。顾我类社栎，匠石端相忘。
﻿庚申闰月从师还自颍上对新月独酌十三首 其十二 ,金,蔡松年,古风,问舍前年秋，已买潭西地。高明鬼所瞰，聊取风雨蔽。濒溪树嘉木，成阴十年计。仍当作茅舍，名之以今是。
﻿庚申闰月从师还自颍上对新月独酌十三首 其十三 ,金,蔡松年,古风,斯言巳譊譊，要未离忧患。何时但饮酒，臧否了不关。不饮逝者多，秋草麒麟閒。怀哉竹林人，吾方仰高山。
﻿七月还祁,金,蔡松年,古风,洪河注天南，兵气横高穹。我从兵前来，归心疾惊鸿。官柳未摇落，莲荇香濛濛。吏舍在前村，旧年养疏慵。爰自三军去，青苔瘗人踪。夕阳叩柴门，欢迎来仆僮。浊酒古罍洗，停觞问新松。却对一床书，睡鸭孤烟中。土花晕湖玉，冰弦冷霜桐。灯火未可亲，露坐茅堂东。西山月中淡，夜茶煮松风。到床便安寝，不复知晨钟。平生幽栖心，斯言略形容。人道动有患，百态交相攻。而我触类真，冶容鄙青红。非才见临事，叩之辄空空。知难不知回，飘流剧飞蓬。暂去声利场，乐佚犹无穷。况于得行意，萧洒毕此躬。勿为才者传，从渠作夔龙。
﻿庚戌九日还自上都饮酒于西嵓以野水竹间清秋岩酒中绿为韵十首 其一 ,金,蔡松年,古风,鸡群媚稻梁，老鹤日疏野。人言随其流，故有不同者。
﻿庚戌九日还自上都饮酒于西嵓以野水竹间清秋岩酒中绿为韵十首 其二 ,金,蔡松年,古风,骨相乃封侯，铜腥能使鬼。文章亦可怜，不直一杯水。
﻿庚戌九日还自上都饮酒于西嵓以野水竹间清秋岩酒中绿为韵十首 其三 ,金,蔡松年,古风,在昔安九鼎，功名照帛竹。贞观用玄成，一士天下足。
﻿庚戌九日还自上都饮酒于西嵓以野水竹间清秋岩酒中绿为韵十首 其四 ,金,蔡松年,古风,忧国在肉食，敛玉峨清班。吾曹漫浪人，合眼松云间。
﻿庚戌九日还自上都饮酒于西嵓以野水竹间清秋岩酒中绿为韵十首 其五 ,金,蔡松年,古风,閒居度重九，昔贤爱嘉名。霜菊有正色，糟床逢圣清。
﻿庚戌九日还自上都饮酒于西嵓以野水竹间清秋岩酒中绿为韵十首 其六 ,金,蔡松年,古风,平生一丘壑，晚堕法家流。一点无俗物，今年真好秋。
﻿庚戌九日还自上都饮酒于西嵓以野水竹间清秋岩酒中绿为韵十首 其七 ,金,蔡松年,古风,谢公既经世，永怀东西岩。翠袖乱春光，轻云点风鬟。
﻿庚戌九日还自上都饮酒于西嵓以野水竹间清秋岩酒中绿为韵十首 其八 ,金,蔡松年,古风,我得秋风暇，鲈鱼一杯酒。佳人发浩歌，此乐当不朽。
﻿庚戌九日还自上都饮酒于西嵓以野水竹间清秋岩酒中绿为韵十首 其九 ,金,蔡松年,古风,去年哦新诗，小山黄菊中。年年说秋思，远目惊高鸿。
﻿庚戌九日还自上都饮酒于西嵓以野水竹间清秋岩酒中绿为韵十首 其十 ,金,蔡松年,古风,韪哉生处乐，陵谷异风俗。南枝吾永安，笑抚西嵓绿。
﻿小饮邢嵓夫家因次其韵,金,蔡松年,古风,东风初度野梅黄，醉我东山云雾窗。只今相逢暮春月，夜床风雨翻寒江。人生离合几春事，霜雪行㑴青鬓双。大梁一官且归去，酒肠云梦吞千缸。
﻿一剪梅,金,蔡松年,词,白璧雄文冠玉京。桂月名香，能继家声。年年社燕与秋鸿，明日燕南又远行。老子初无游宦情。三径苍烟归未成。幅巾扶我醉谈玄，竹瘦溪寒，深寄馀龄。
﻿眼儿媚 丙辰晚春即事,金,蔡松年,词,梨雪东城又回春。风物属闲身。不堪禁酒，百重堆按，满马京尘。眼青独拄西山笏，本是个中人。一犁春雨，一篙春水，自乐天真。
﻿千秋岁,金,蔡松年,词,碧轩清胜，俗物无由到。沧江半壁山传照。几窗黄菊媚，天北重阳早。金靥小。秋光秀色明霜晓。手捻清香笑。今古闲身少。放醉眼，看云表。渊明千载意，松偃斜川道。谁会得，一樽唤取溪山老。
﻿小重山,金,蔡松年,词,东晋风流雪样寒。市朝冰炭里，起波澜。得君如对好江山。幽栖约，湖海玉孱颜。梅月半斓斑。云根孤鹤唳，浅云滩。摩挲明秀酒中闲。浮香底，相对把渔竿。
﻿乌夜啼 留别赵粹文,金,蔡松年,词,一段江山秀气，风流故国王孙。三年不惯冰天雪，白璧借春温。宦路常难聚首，别期先已销魂。与君两鬓犹青在，梅竹老夷门。
﻿水龙吟,金,蔡松年,词,一山星月，长生殿里，端正人微笑。风枝玉骨，冰丸红雾，长安初到。小部清新，上尊甘冷，风流天宝。自蓬山仙去，人间月晓，遗芳满、汉宫草。闻道云窗玉指，化奇苞、天容纤妙。香通鼻观，春浮手藉，教人梦好。青琐窥韩，紫囊赌谢，属狂年少。但闲窗酒病，东风晓枕，个中时要。
﻿水龙吟,金,蔡松年,词,九秋白玉盘高，夜来冷射银河水。好风清露，碧梧高竹，骎骎凉气。女手香纤，一山黄菊，半青橙子。趁鹅儿新酒，篘云漉雪，一年好、君须记。我走天东万里。笑归来、山川良是。沙鸥远浦，野麋丰草，唯便适意。但愿当歌，月光常共，金樽摇曳。听穿云声里，惊人秀句，卷澄江醉。
﻿水龙吟,金,蔡松年,词,太行之麓清辉，地和气秀名天下。共山沐涧，济源盘谷，端如倒蔗。风物宜人，绿橙霜晓，紫兰清夏。望青帘尽是，长腰玉粒，君莫问、香醪价。我已山前问舍。种溪梅、千株缟夜。风琴月笛，松窗竹径，须君命驾。住世还丹，坐禅方丈，草堂莲社。拣云泉，巧与余心会处，托龙眠画。
﻿水龙吟,金,蔡松年,词,水村秋入江场，梦惊万壑松风冷。中秋几日，银盘今夜，八分端正。身似惊乌，半生飘荡，一枝难稳。夜漫漫只有，澄江霁月，应知我、倦游兴。好在萧闲桂影。射五湖、高峰玉润。木犀宜月，生香浮动，玻璃吸尽。准拟馀年，个中心赏，追随名胜。看年年玉笛，新传秀句，约嫦娥听。
﻿水龙吟,金,蔡松年,词,乱山空翠寻人，短松路转风亭小。论文把酒，灯残月淡，春风最早。星斗撑肠，雾云翻纸，词源倾倒。自骑鲸人去，流年四百，知此乐、人间少。别梦春江涨雪，记雨花、一声云杪。新诗寄我，垂天才气，凌波词调。传酒传歌，后来双秀，也应俱好。待明年，却向黄公垆下，觅萧闲老。
﻿水龙吟,金,蔡松年,词,软红尘里西山，乱云晓马清相向。新年有喜，洗兵和气，春风千丈。青鬓何人，凤池墨客，虎头飞将。听前驱一夜，鸣珂碎月，催笳鼓、作清壮。红袖横斜醉眼，酒肠倾、九江银浪。小桃仙馆，霜筠萧寺，风光荡漾。我欲寻春，郡中谁有，国香宫样。待酒酣、妙续珠帘句法，作穿云唱。
﻿水龙吟 自镇阳还兵府，赠离筵乞言者 滹南遗,金,蔡松年,词,待人间觅个，无情心绪，着多情换。
﻿水调歌头,金,蔡松年,词,西山六街碧，尝忆酒旗秋。神交一笑千载，冰玉洗双眸。自尔一觞一咏，领略人间奇胜，无此会心流。小驿高槐晚，绿酒照离忧。木犀开，玉溪冷，与谁游。酒前豪气千丈，不减昔时不。谁识昂藏野鹤，肯受华轩羁缚，清唳白蘋洲。会趁梅横月，同典锦宫裘。
﻿水调歌头,金,蔡松年,词,年时海山国，今日酒如川。思君领略风味，笙鹤渺三山。还喜绿阴清昼，薝卜香中为寿，彩翠羽衣斑。醉语嚼冰雪，樽酒玉浆寒。世间乐，断无似，酒中闲。冷泉高竹幽栖，佳处约淇园。君有仙风道骨，会见神游八极，不假九还丹。玉佩碎空阔，碧雾翳苍鸾。
﻿水调歌头,金,蔡松年,词,玻璃北潭面，十丈藕花秋。西楼爽气千仞，山障夕阳愁。谁谓弓刀塞北，忽有冷泉高竹，坐我泽南州。准备黄尘眼，管领白蘋洲。老生涯，向何处，觅菟裘。倦游岁晚一笑，端为野梅留。但得白衣青眼，不要问囚推按，此外百无忧。醉墨蔷薇露，洒遍酒家楼。
﻿水调歌头,金,蔡松年,词,星河淡城阙，疏柳转清流。黄云南卷千骑，晓猎冷貂裘。我欲幽寻节物，只有西风黄菊，香似故园秋。俯仰十年事，华屋几山邱。倦游客，一樽酒，便忘忧。拟穷醉眼何处，还有一层楼。不用悲凉今昔，好在西山寒碧，金屑酒光浮。老境玩清世，甘作醉乡侯。
﻿水调歌头,金,蔡松年,词,寒食少天色，花柳各春风。身闲胜日，都在花影酒垆中。秀野碧城西畔，独有斗南温软，雪阵暖轻红。欲办酬春句，谁唤好情悰。世间物，无一点，似情浓。心期偶得，一念千劫莫形容。好在轻烟暮雨，只有西厢红树，曾见月朦胧。醉眼尽空碧，风袖障归鸿。
﻿水调歌头 闰八月望夕有作,金,蔡松年,词,空凉万家月，摇荡菊花期。飘飘六合清气，欲唤紫鸾骑。京洛花浮酒市，初把两螯风味，橙子半青时。莫话旧年梦，聊赋倦游诗。玉盘高，金靥小，笑相窥。市朝声利场里，谁肯略忘机。庾老南楼佳兴，陶令东篱高咏，千古赏音稀。手捻冷香碎，和月卷玻璃。
﻿水调歌头 虎茵居士梁慎修生朝,金,蔡松年,词,丁年跨生马，玉节度流沙。春风北卷燕赵，无处不桑麻。一夜蓬莱清浅，欲守平生黄卷，冰雪做生涯。惟有天南梦，时到曲江花。瘦筇枝，轻鹤背，醉为家。倦游笑我黄尘，昏眼簿书遮。千古东坡良史，一段葛洪嘉处，莫种故侯瓜。赋就五噫曲，金狄看年华。
﻿水调歌头 送陈咏之归镇阳,金,蔡松年,词,东垣步秋水，几曲冷玻璃。沙鸥一点晴雪，知我老无机。共约经营五亩，卧看西山烟雨，窗户舞涟漪。雅志易华发，岁晚羡君归。月边梅，湖底石，入新诗。飘然东晋奇韵，此道赏音稀。我有一峰明秀，尚恋三升春酒，辜负绿蓑衣。为写倦游兴，说与水云知。
﻿水调歌头 高德辉生朝,金,蔡松年,词,年时海山路，寒碧乱清淮。客中寿酒，醉眼不见一枝梅。何似今年心事，千丈好云新雨，飞下玉妆台。晴雪洗佳气，河汉酒肠开。九秋雕，千里马，出风埃。蓝桥得道，鹤骨端自见云来。我有云山后约，不得夜灯亲酌，倾倒好情怀。为写芳鲜句，扶起玉山颓。
﻿永遇乐,金,蔡松年,词,正始风流，气吞馀子，此道如线。朝市心情，云翻雨覆，千丈堆冰炭。高人一笑，春风卷地，只有大江如练。忆当时，西山爽气，共君对持手版。山公鉴裁，水曹诗兴，功业行飞霄汉。华屋含秋，寒沙去梦，千里横青眼。古今都道，休官归去，但要此言能践。把人间、风烟好处，便分中半。
﻿汉宫春 次高子文韵,金,蔡松年,词,雪与幽人，正一年佳处，清晓开门。萧然半华鬓发，相与销魂。披衣倚柱，向轻寒、醽渌微温。端好在，垂鞭信马，小桥南畔烟村。呵手冻吟未了，烂银钩呼我，玉粒晨饙。六花做成蟹眼，凤味香翻。小梅疏竹，际壁间、横出江天。那更有，青松怪石，一声鹤唳前轩。
﻿石州慢,金,蔡松年,词,京洛三年，花满酒家，浮动金碧。友云缥缈清游，春笋新橙初擘。天东今日，枕书两眼昏花，壶觞不果酬佳节。独咏竹萧萧，者云团风叶。愁绝。此身蒲柳先秋，往事梦魂无迹。一寸归心，可忍年年形役。上园亲友，岁时陶写欢情，糟床晓溜东篱侧。手把一枝香，作萧闲闲客。
﻿西江月,金,蔡松年,词,古殿苍松偃蹇，孤云丈室清深。茶声破睡午风阴。不用凉泉石枕。枯木人忘独坐，白莲意可相寻。归时团月印天心。更作逃禅小饮。
﻿念奴娇,金,蔡松年,词,念奴玉立，记连昌宫里，春风相识。云海茫茫人换世，几度梨花寒食。花萼霓裳，沈香水调，一串骊珠湿。九天飞上，叫云遏断筝笛。老子陶写平生，清音裂耳，觉庾愁都释。淡淡长空今古梦，只有此声难得。湓浦心情，落花时节，还对天涯客。春温玉碗，一声洗尽冰雪。
﻿念奴娇,金,蔡松年,词,倦游老眼，看黄尘堆里，风波千尺。雕浦归心唯自许，明秀高峰相识。谁谓峰前，岁寒时节，忽遇知音客。紫芝仙骨，笑谈犹带山色。君有河水洋洋，野梅高竹，我住涟漪宅。镜里流年春梦过，只有闲身难得。挥扫龙蛇，招呼风月，且尽杯中物。他年林下，会须千里相觅。
﻿念奴娇,金,蔡松年,词,飞云没马，转沙场叠鼓，三年寒食。闻道西州春漫漫，晓玉天香欹侧。华屋金盘，哀弦清瑟，一曲春风坼。酒乡堪老，紫云莫笑狂客。我本方外闲身，西山爽气，未信兵尘逼。拄杖敲门寻水竹，不问禅坊幽宅。醉墨乌丝，新声翠袖，不可无吾一。殷勤红扑，好留姚魏颜色。
﻿念奴娇,金,蔡松年,词,洞宫碧海，化神山玉立，东方仙窟。海色山光千万顷，都作巉巉玉骨。黄卷精神，黑头心力，虎帐多闲日。一杯为寿，酒肠先醉江橘。南下禹穴涛江，要收奇秀，老去供诗笔。忧喜相寻皆物外，今古闲身难得。丘壑风流，稻粱卑辱，莫爱高官职。他年风雨，对床却话今夕。
﻿念奴娇,金,蔡松年,词,九江秀色，看飘萧神气，长身玉立。放浪江南山水窟，笔下云岚堆积。药笼功名，酒垆身世，不得文章力。人间俗气，对君一笑都释。畴昔得意忘形，野梅溪月，有酒还相觅。痛饮酣歌悲壮处，老骥谁能伏枥。争席樵渔，对床风雨，伴我为闲客。朱弦疏越，兴来一扫筝笛。
﻿念奴娇,金,蔡松年,词,小红破雪，又一灯香动，春城节物。春事新年独梦绕，江浦南枝横月。万户糟邱，西山爽气，差慰人岑寂。六年今古，只应花鸟相识。老去嚼蜡心情，偶然流坎，岂悲欢人力。莫望家山桑海变，唯有孤云落日。玉色橙香，宫黄花露，一醉无南北。终焉此世，正尔犹是良策。
﻿念奴娇,金,蔡松年,词,倦游老眼，负梅花京洛，三年春物。明秀高峰人去后，冷落清辉绝壁。花底年光，山前爽气，别语挥冰雪。摩挲庭桧，耐寒好在霜杰。人世长短亭中，此身流转，几花残花发。只有平生生处乐，一念犹难磨灭。放眼南枝，忘怀樽酒，及此青青发。从今归梦，暗香千里横月。
﻿念奴娇 别仲亨,金,蔡松年,词,大江澄练，对一尊离合，春风江北。燕代三年谈笑间，初识芝兰白璧。桂窟高寒，铁衣英壮，早得文章力。峥嵘富贵，异时方见相逼。明日相背关河，魏家宫阙，西望千山赤。我亦疏慵归计久，欲乞幽闾松雪。千里相思，欣然命驾，醉倒张圆月。酒乡堪老，紫云莫笑狂客。
﻿念奴娇 送范季沾还云门,金,蔡松年,词,范侯别久，爱孤松老节，癯而实茂。碧玉莲峰三岁主，添得无边鲜秀。月魄澄秋，花光炯夜，还共西风酒。酒前豪气，切云千丈依旧。客舍老眼才明，凝神八表，不肯留风袖。留得惊人三昧语，珠璧腾辉宇宙。茅屋云门，苍官青士，岁晚风烟瘦。软红尘里，为予千里回首。
﻿念奴娇 浩然胜友生朝,金,蔡松年,词,紫兰玉树，自琅霄分秀，悬知英物。万壑清冰抟爽气，老鹤凭虚仙骨。醉帖蛟腾，豪篇玉振，不受春埋没。蓬莱清浅，便安黄卷寒寂。冰簟寿酒光风，宫衣缥缈，犹带婴香湿。老去浮沈唯是酒，同作萧闲闲客。耐久风烟，期君端似，明秀高峰碧。冷云幽处，月波无际都吸。
﻿怕春归,金,蔡松年,词,老去心情，乐在故园生处。客愁如隋堤乱絮。秋岚照水度黄衣，微雨。记篷窗、旧年吴楚。飘萧鬓绿，日日西风吹去。梦频频、萧闲风土。橙黄蟹紫醉琴书，容与。向他年、尚堪接武。
﻿雨中花慢,金,蔡松年,词,忆昔东山，王谢感概，离情多在中年。正赖哀弦清唱，陶写馀欢。两晋名流谁有，半生老眼常寒。梦回故国，酒前风味，一笑都还。湖光玉骨，水秀山明，唤人妙思无边。吾老矣、不堪冰雪，换此萧闲。传语明年晓月，梅梢莫转银盘。后期好在，黄柑紫蟹，劝我休官。
﻿雨中花慢,金,蔡松年,词,嗜酒偏怜风竹，晋客神清，多寄虚玄。有山阳遗迹，水石高寒。曾为幽栖起本，几求方外微官。谩蹉跎十载，还羡君侯，左驾朱轓。山村霰雪，竹外花明，瘦梅半树斓斑。溪路转、青帘佳处，便是萧闲。寄谢王君精爽，摩挲森碧琅玕。个中著我，储风养月，先报平安。
﻿雨中花慢 送赵子坚再赴辽阳幕,金,蔡松年,词,化鹤城高，山蟠辽海，参天古木苍烟。有贤王豪爽，不减梁园。高会端思白雪，清澜远泛红莲。况男儿方壮，好为知音，重鼓冰弦。香凝翠幕，月压溪楼，暮寒有酒如川。人半醉、竹西歌吹，催度新篇。顾我心情老矣，爱君风谊依然。倦游归去，羽衣相过，会约明年。
﻿临江仙,金,蔡松年,词,梦里秋江当眼碧，绿业摘破睛澜。捣香鲈蟹劝加飧。木奴空妩媚，未许斗甘酸。闻道鸡林珍贡至，侯门玉指金盘。六年冰雪眼常寒。酒樽风味在，借我醉时看。
﻿临江仙,金,蔡松年,词,谁信玉堂金马客，也随林下家风。三杯大道果能通。相逢开老眼，著我圣贤中。会意清言穷理窟，人间万事冥濛。暮寒松雪照群峰。衰颜无处避，只可屡潮红。
﻿南乡子,金,蔡松年,词,霜籁入枯桐。山压江城秀蔼浓。谁著夜光松竹里，玲珑。十丈冰花射好风。物外蕊珠宫。几缕明霞玉镜中。银浪三江都一吸，春融。晓病眉尖翠扫空。
﻿洞仙歌,金,蔡松年,词,竹篱茅舍，本是山家景。唤起兵前倦游兴。地床深稳坐，春入蒲团，天怜我，教养疏慵野性。雪坡孤月上，冰谷悲鸣，松竹萧萧夜初静。梦醒来，误喜收得闲身，不信有、俗物沈迷襟韵。待临水依山得生涯，要传取新规，再营幽胜。
﻿洞仙歌,金,蔡松年,词,六峰翠气，不减天台秀。满腹岚光杂山溜。扫雄文，驱巨笔，多艺多才，稽古力，方见青云步骤。奉常新礼乐，玉署金銮，绿发青春印如斗。正悬流勇退，收取闲身，归去好、林壑颐神养寿。待它日、相寻寿樽开，看野服黄冠，水前山后。
﻿点绛唇 同浩然赏崔白梅竹图,金,蔡松年,词,半幅生绡，便教风韵平生足。枕溪湖玉。数点梅横竹。花露天香，香透金荷醁。明高烛。醉魂清淑。吸尽江山绿。
﻿相见欢,金,蔡松年,词,云闲晚溜琅琅。泛炉香。一段斜川松菊，瘦而芳。人如鹄，琴如玉，月如霜。一曲清商人物，两相忘。评注（点击查看或隐藏评注）
﻿浣溪沙,金,蔡松年,词,溪雨空濛洒面凉。暮春初见柳梢黄。绿阴空忆送春忙。芍药弄香红扑暖，酴醾趁雪翠绡长。梦为蝴蝶亦还乡。
﻿浣溪沙,金,蔡松年,词,寿骨云门白玉山。山光千丈落毫端。姓名先挂烂银盘。编简馨香三万卷，未应造物放君闲。功成却恐退身难。
﻿浣溪沙,金,蔡松年,词,月下仙衣立玉山。雾云窗户未曾开。沈香诗思夜犹寒。闲却春风千丈秀，只携玉蕊一枝还。夜香初到锦班残。
﻿浣溪沙 季沾寿日,金,蔡松年,词,天上仙人亦读书。风麟形相不枯臞。十年傲雪气凌虚。谁道邺侯功业晚，莫教文举酒樽疏。他年玉颊秀芙蕖。
﻿减字木兰花,金,蔡松年,词,春前雪夜。醉玉峥嵘花上下。几许悲欢。明夜秋河转玉盘。高楼远笛。光到东峰横眼碧。招我吟魂。教卷澄江入酒樽。
﻿减字木兰花 和丹房老人韵,金,蔡松年,词,山蟠酒绿。天上玉盘窥醉玉。倦客秋多。秋气还如酒盏何。松风度曲。风水飘飘承我足。蕲竹龙哦。落月徘徊待我歌。
﻿望月婆罗门 送陈咏之自辽阳还汴水,金,蔡松年,词,妙龄秀发，韵清冰玉洗罗纨。文章桂窟高寒。晤语平生风味，如对好江山。向雪云辽海，笑里春还。宦情久阑。道勇退、岂吾难。老境哦君好句，张我萧闲。一峰明秀，为传语、浮月碧琅玕。归意满、水际林间。
﻿梅花引,金,蔡松年,词,春阴薄。花冥漠。金街三月初行乐。碧纻春。玉奁人。蝉飞雾鬓，风前立画裙。浮生酒浪分馀沥。娇甚春愁生远碧。犀心通。暖芙蓉。此时不恨，蓬山千万重。
﻿梅花引,金,蔡松年,词,清阴陌。狂踪迹。朱门团扇香迎客。牡丹风。数苞红。水香扑蕊，新妆为谁容。蜡灯春酒风光夕。锦浪龙须花六尺。月波寒。玉琅玕。无情又是，华星送宝鞍。
﻿渔家傲 和子文韵,金,蔡松年,词,浩浩春波朝复暮。悠悠倦客伤歧路。浑似故溪烟又雨。潇洒处。一樽溪友开心素。忘却闲身须急度。夕阳惯听渔歌举。只欠浦花三四树。闲中趣。春风何待鲈鱼去。
﻿菩萨蛮 携酒过分定张子华,金,蔡松年,词,披云拨雪鹅儿酒。浇公枯燥谈天口。秋梦浪翻江。雨窗深炷香。风烟公耐久。宜结神明友。醉里好微言。君平莫下帘。
﻿朝中措,金,蔡松年,词,玉屏松雪冷龙鳞。闲阅倦游人。耐久谁如溪水，破冰犹漱雪根。三年俗驾，千钟厚禄，心负天真。说与苍烟空翠，未忘藜杖纶巾。
﻿朝中措,金,蔡松年,词,十年鳌禁谪仙人。冰骨冷无尘。紫诏十行宽大，白麻三代温淳。天开寿域，人逢寿日，小小阳春。要见神姿难老，六峰多少松筠。
﻿朝中措,金,蔡松年,词,玉霄琁榜陋凌云。龙跳九天门。不负平生稽古，仙卿躐拜恩纶。星明南极，天开太室，收拾殊勋。贺客晨香如雾，他年压倒平津。
﻿满江红,金,蔡松年,词,端正楼空，琵琶冷、月高弦索。人换世、世间春在，几番花落。缥缈馀情无处托，一枝梅绿横冰萼。对淡云、新月炯疏星，都如昨。萧闲老，平生乐。借秀色，明杯杓。吐凌云好句，张吾丘壑。此乐莫教儿辈觉，微官束置高高阁。便归来、招我雪霜魂，春边著。
﻿满江红,金,蔡松年,词,半岭云根，溪光浅、冰轮新浴。谁幻出、故山丘壑，慰予心目。深樾不妨清吹度，野情自与游鱼熟。爱夜泉、徽外两三声，琅然曲。人间世，争蛮触。万事付，金荷醁。老生涯、犹欠谢公丝竹。好在斜川三尺玉，暮凉白鸟归乔木。向水边、明秀倚高峰，平生足。
﻿满江红,金,蔡松年,词,翠扫山光，春江梦、蒲萄绿遍。人换世、岁华良是，此身流转。云破春阴花玉立，又逢故国春风面。记去年、晓月挂星河，香凌乱。年年约，常相见。但无事，身强健。赖孙垆独有，酒乡温粲。老骥天山非我事，一蓑烟雨违人愿。识醉歌、非壮一生心，狂嵇阮。
﻿满江红,金,蔡松年,词,玉斧云孙，自然有、仙风道骨。眉宇带、九秋清气，半山晴月。入手黄金还散尽，短蓑醉舞青冥窄。向大梁、城里觅丹砂，聊为客。惊人字，蛟蛇活。借造物，驱春色。问别来挥洒，几多珠璧。合眼梦魂寻故里，摩挲明秀峰头碧。看归来、都卷五湖光，杯中吸。
﻿满江红 伯平舍人亲友得意西归,金,蔡松年,词,老境骎骎，归梦绕、白云茅屋。何处有、可人襟韵，慰子心目。犹喜平生佳友戚，一杯情话开幽独。爱夜阑、山月洗京尘，颓山玉。天香近，清班肃。公衮裔，千钟禄。笑年来游戏，寄身糟曲。富贵寻人知不免，家园清夏聊休沐。向暮凉、风簟炯茶烟，眠修竹。
﻿满江红 和高子文春津道中,金,蔡松年,词,梁苑当时，春如水、花明酒冽。寒食夜、翠屏入照，海棠红雪。底事年来常马上，不堪齿发行衰缺。解见人、幽独转寒江，樽前月。平生友，中年别。恨无际，那容发。萧闲便归去，此图清绝。花径酒垆身自在，都凭细解丁香结。尽世间、臧否事如云，何须说。
﻿满江红 细君生朝,金,蔡松年,词,春色三分，壶觞为、生朝自劝。清梦断、岁华良是，此身流转。花底少逢如意酒，人生几日春风面。算古来、谁似五噫君，年年约，常相见。情高远。但无事，身强健。老生涯、分付药炉经卷。闻道恒阳松雪好，游山服要新针线。但莫遣、雅志困黄尘，违人愿。
﻿满庭芳,金,蔡松年,词,森玉筠林，涌金泉眼，际山千丈寒辉。世间清境，冰鉴月来时。我久纷华战胜，求五亩、鹤骨应肥。青篷底，垂竿照影，都洗向来非。千畦。收玉粒，糟邱刘阮，风味依稀。卷万珠甘滑，一吸玻璃。作个江村篱落，野梅炯、沙路无泥。金銮客，悬流勇退，开径待君归。
﻿瑞鹧鸪,金,蔡松年,词,东风岁月似斜川。萧散心情愧昔贤。人向道山群玉去，眼横春水瘦梅边。但知有酒能无事，便是新年胜故年。明日相寻有佳处，野云堆外淡江天。
﻿瑞鹧鸪,金,蔡松年,词,酬春当得酒如川。日典春衣也自贤。孤负风光忙有底，婆娑丘壑兴无边。书生大抵少成事，老境尚堪加数年。重作梅花上元约，醉归星斗聚壶天。
﻿蓦山溪,金,蔡松年,词,霜林万籁，秋满人间世。客子旧山心，误西风、悲号涧水。茅檐夜久，仍送雨疏疏，焚香坐，对床眠，多少闲滋味。钓舡篷底，闲杀烟蓑辈。老眼倦纷华，宦情与、秋光似纸。幽栖归去，梧影小楼寒，看山眼，打窗声，莫放颓然醉。
﻿蓦山溪 和子文韵,金,蔡松年,词,人生寄耳，几许寒仍暑。东晋旧风流，叹此道、虽存如缕。黄尘堆里，玉树照光风，闲命驾，小开樽，林下歌奇语。萧闲老计，只有梅千树。明秀一峰寒，醉时眠、冷云幽处。君如早退，端可张吾军，唯莫遣，俗儿知，减却欢中趣。
﻿大江东去 其一 九日作,金,蔡松年,词,离骚痛饮，问人生佳处，能消何物。江左诸人成底事，空想岩岩青壁。五亩苍烟，一丘寒玉，岁晚忧风雪。西州扶病，至今悲感前杰。我梦卜筑萧閒，觉来岩桂，十里幽香发。磈磊胸中冰与炭，一酌春风都灭。胜日神交，悠然得意，离恨无毫发。古今同致，永和徒记年月。
﻿大江东去 其二 九日作,金,蔡松年,词,倦游老眼，放閒身、管领黄华三日。客子秋高，茅舍外、满眼秋岚欲滴。泽国清霜，澄江爽气，染出千林赤。感时怀古，酒前一笑都释。千古栗里高情，雄豪割据，戏马空陈迹。醉里谁能知许事，俯仰人间今昔。三弄胡床，九层飞观，唤取穿云笛。凉蟾有意，为人点破空碧。
﻿水调歌头,金,蔡松年,词,云间贵公子，玉骨秀横秋。十年流落，冰雪香霭紫貂裘。灯火春城咫尺，晓梦梅花消息，茧纸写银钩。老矣黄尘眼，如对白蘋洲。世间物，惟有酒，可忘忧。萧閒一段，归计佳处着君侯。翠竹江村月上，但要纶巾鹤氅，来往亦风流。醉墨蔷薇露，洒遍酒家楼。
﻿月华清,金,蔡松年,词,楼倚明河，山蟠乔木，故国秋光如水。常记别时，月冷半山环佩。到而今、桂影寻人，端好在、竹西歌吹。如醉。望白蘋风里，关山无际。可惜琼瑶千里。有年少玉人，吟啸天外。脂粉清辉，冷射藕花冰蕊。念老去、镜里流年，空解道、人生适意。谁会。更微云疏雨，空庭鹤唳。
﻿江神子慢 赋瑞香,金,蔡松年,词,紫云点枫叶。岩树小、婆娑岁寒节。占高洁。纤苞煖、酿出梅魂兰魄。照浓碧。茗碗添春花气重，芸窗晚、濛濛浮霁月。小眠鼻观先通，庐山梦旧清绝。萧閒平生淡泊。独芳温一念，犹未衰歇。种种陈迹。而今老、但觅茶烟禅榻。寄閒寂。风外天花无梦也，鸳鸯债、从渠千万劫。夜寒回施幽香与愁客。
﻿声声慢 凉陉寄内,金,蔡松年,词,青芜平野，小雨千峰，还成暮陉寒色。裁剪芸窗，忆得伴人良夕。遥怜几重眉黛，恨相逢、少于行役。梨花泪，正宫衣春瘦，晓红无力。应怪浮云夫婿，不解趁、新醅醉眠凉月。怨入关河，西去又传音息。谁知倦游心事，向来辛、苦思泉石。人未老，约闾峰、多占秀碧。
﻿石州慢 高丽使还日作,金,蔡松年,词,云海蓬莱，风雾鬓鬟，不假梳掠。仙衣捲尽云霓，方见宫腰纤弱。心期得处，世间言语非真，海犀一点通寥廓。无物比情浓，觅无情相博。离索。晓来一枕，馀香酒病，赖花医却。滟滟金尊，收拾新愁重酌。片帆云影，载将无际关山，梦魂应被杨花觉。梅子雨丝丝，满江干楼阁。
﻿尉迟杯,金,蔡松年,词,紫云暖。恨翠雏珠树、双栖晚。小花静院相逢，的的风流心眼。红潮照玉碗。午香重、草绿宫罗淡。喜银屏、小语私分，麝月春心一点。华年共有好愿。何时定妆鬟，莫雨零乱。梦似花飞，人归月冷，一夜小山新怨。刘郎兴、寻常不浅。况不似、桃花春溪远。觉情随、晓马东风，病酒馀香相半。
﻿蓦山溪,金,蔡松年,词,清明绿野，玉色明春酒。燕地雪如沙，为唤起、斗南温秀。鬓丝禅榻，梦觉古扬州，瑶台路，返魂香，好在啼妆瘦。春前入眼，似是章台柳。欲典鹔鹴裘，误金车、香迎马首。绿阴青子，后日便东风，秋千散，暮寒生，月到西厢后。
﻿鹧鸪天 其一 ,金,蔡松年,词,解语宫花出画檐。酒尊风味为花甜。谁怜梦好春如水，可奈香馀月入帘。春漫漫，酒厌厌。曲终新恨到眉尖。此生愿化双琼柱，得近春风暖玉纤。
﻿鹧鸪天 其二 ,金,蔡松年,词,秀樾横塘十里香。水花晚色静年芳。胭脂雪瘦薰沈水，翡翠盘高走夜光。山黛远，月波长。暮云秋影蘸潇湘。醉魂应逐凌波梦，分付西风此夜凉。评注（点击查看或隐藏评注）
﻿江城子,金,蔡松年,词,半年无梦到春温。可怜人。几黄昏。想见玉徽、风度更清新。翠射娉婷云八尺，谁为写，五湖真。好风归路软红尘。暖冰魂。缕金裙。唤起一天、星月入金尊。留取木樨花上露，挥醉墨，洒行云。
﻿好事近,金,蔡松年,词,天上赐金奁，不减壑源三月。午碗春风纤手，看一时如雪。幽人只惯茂林前，松风听清绝。无奈十年黄卷，向枯肠搜彻。
﻿失调名 滹南遗老集卷四十滹南诗话引萧闲词,金,蔡松年,句,归兴高于滟滪堆。
﻿霫川道中,金,蔡圭,五言律诗,扇底无残暑，西风日夕佳。云山藏客路，烟树记人家。小渡一声橹，断霞千点鸦。诗成鞍马上，不觉在天涯。
﻿饮陈氏第代主人留客,金,蔡圭,五言律诗,风定息林叶，雨晴开夕阳。停歌方待月，插羽且传觞。文举客常满，次公醒亦狂。更阑君莫去，促席就新凉。
﻿寄通州王倅,金,蔡圭,五言律诗,长夏少人事，官閒帘户深。枕凉秋入梦，林密翠交阴。适欲非吾事，谋閒遂此心。绝交吾岂敢，觅句识知音。
﻿出居庸,金,蔡圭,五言律诗,乱石妨车毂，深沙困马蹄。天分斗南北，人问日东西。侧脚柴荆短，平头土舍低。山花两三树，笑杀武陵溪。
﻿雪拟坡公韵,金,蔡圭,七言律诗,门外黄昏噪晚鸦，瑶尘细逐九云车。丰年待作三登兆，暮景重开六出花。浊酒无人同此兴，扁舟有客访谁家。明朝试望东林树，百尺寒梢倚玉叉。
﻿登陶唐山寺,金,蔡圭,七言律诗,岭外高槐驿路长，岭头萧寺俯朝阳。定知绝顶有佳处，聊与瘦藤寻上方。千里好风随野色，一轩空翠聚山光。道人底是怜行役，不惜禅床坐午凉。
﻿到广河,金,蔡圭,七言律诗,清漳节物似清江，不复莼鲈梦故乡。历下果能留太白，镜湖端是属知章。身随客路常岑寂，心与沙鸥共渺茫。尚困马蹄三百里，小舟聊与过沧浪。
﻿简王温父昆仲,金,蔡圭,七言律诗,荷钿小小半溪香，槐幄阴阴一亩凉。飞絮乱将春色晚，行云閒属暮山长。求田已喜成三径，适意真堪寄一觞。君是山阴换鹅手，可无杰句傲风光。
﻿秋日和张温仲韵二首 其一 ,金,蔡圭,七言律诗,琴里忘忧尽日弹，百忧俱息夜初阑。青灯把卷逢真味，绿酒倾尊破薄寒。月色半留梧影上，露华应到菊花团。在家须信贫犹好，梦想人间行路难。
﻿秋日和张温仲韵二首 其二 ,金,蔡圭,七言律诗,照水疏林万木苍，迎轩爽气一襟凉。有时独听溪舂坐，无事方惊昼景长。云薄西山聊隐见，烟横白鸟去微茫。可怜骑省多秋思，拘士安能识大方。
﻿和彦及牡丹时方北趋蓟门情见乎辞,金,蔡圭,七言律诗,旧年京国赏春浓，千朵曾开共一丛。好事祗今归北圃，知音谁与醉东风。临觞笑我官程远，赋物输君句法工。却笑燕城花更晚，直应趁得马家红。
﻿戏杨新城,金,蔡圭,七言律诗,长短亭中竟日忙，解鞍初喜水云乡。风前列席花钿秀，雨后行厨杏粥香。春色纷纷惊过眼，歌声故故促传觞。蓬莱殿下同年客，定笑狂夫老更狂。
﻿和曹景萧暮春即事,金,蔡圭,七言律诗,瓮头春色开重酎，门外春风改裌衣。灼灼向来花又笑，翩翩几处燕于飞。山阴未辨羲之集，沂上聊从点也归。节物惊心遽如许，却因观化识天机。
﻿并门无竹旧矣李文饶尝一植之至今寺僧日为平安报其难可知已官舍东堂之北种碧芦以寄意因作长句,金,蔡圭,七言律诗,青君那肯顾寒乡，试著葭芦拟汶篁。有若何堪比夫子，虎贲犹想见中郎。色添新雨帘栊好，声入微风枕簟凉。他日东堂惭政拙，只将此物当甘棠。
﻿春阴,金,蔡圭,七言律诗,城上春阴暗晚空，城头山色有无中。似闻啼鸟来幽树，巳有游丝曳好风。流水小桥归未得，落霞孤鹜兴无穷。林花不解东君意，邀勒游人未破红。
﻿初至洛中,金,蔡圭,七言绝句,水北酴醾半欲芳，长条十丈更馀长。春风得得怜羁客，借与窗栊六日香。
﻿葵花,金,蔡圭,七言绝句,北墉开处叶森森，政以多花负赏音。小智区区能卫足，孤忠耿耿祗倾心。
﻿读史,金,蔡圭,七言绝句,伯阳名迹世人知，太史成书未免讥。不是道家齐物我，岂容同传著韩非。
﻿闾山,金,蔡圭,七言绝句,西风绝境抚孤松，千里川原四望通。但怪林梢看鸟背，不知身到碧云中。
﻿十三山下村落,金,蔡圭,七言绝句,闾山尽处十三山，溪曲人家画幅间。何日秋风半篙水，小舟容我一蓑閒。
﻿暮春,金,蔡圭,七言绝句,陌上歌声枕上听，秋千梧影两亭亭。春风三月正花好，晓日一竿初酒醒。
﻿即事,金,蔡圭,七言绝句,竟日开编乐有馀，古人妙处不欺予。胸中更著五千卷，未到汉家城旦书。
﻿燕山道中三首 其一 ,金,蔡圭,七言绝句,款段乘凉未五更，徐河十里雾中行。前村烟树望不见，欲到忽闻鸡犬声。
﻿燕山道中三首 其二 ,金,蔡圭,七言绝句,独轮车重汗如浆，蒲秸芒鞋亦贩商。我自行人更怜汝，却应达者笑予狂。
﻿燕山道中三首 其三 ,金,蔡圭,七言绝句,燕南赵北困风埃，投宿云居眼暂开。明日都门选官路，逢人羞道见山来。
﻿太白捉月图,金,蔡圭,七言绝句,寒江觅得钓鱼船，月影江心月在天。世上不能容此老，画图常看水中仙。
﻿雪谷早行图,金,蔡圭,七言绝句,冰风刮面雪埋屋，客子晨征有底忙。我欲题诗还自笑，东华待漏满靴霜。
﻿华亭图,金,蔡圭,七言绝句,头无片瓦足无土，不犯清波过一生。钓得金鳞便归去，依然明月大江横。
﻿画眉曲七首 其一 ,金,蔡圭,七言绝句,楼外春山几点螺，楼头望处染双蛾。不知深浅随宜否，却倩菱花问眼波。
﻿画眉曲七首 其二 ,金,蔡圭,七言绝句,小閤新裁寄远书，书成欲遣更踟蹰。黛痕试与双双印，封入云笺认得无。
﻿画眉曲七首 其三 ,金,蔡圭,七言绝句,纤叶斜横蜀柳条，拂成风思自妖娆。元和才子才犹拙，只对春风咏舞腰。
﻿画眉曲七首 其四 ,金,蔡圭,七言绝句,画手新翻十样图，西巡故事出成都。凭君列置华堂上，与问丹青解语无。
﻿画眉曲七首 其五 ,金,蔡圭,七言绝句,龙尾云根玉作纹，纹间有月半痕新。若为唤取文姬辈，分付云窗笔下春。
﻿画眉曲七首 其六 ,金,蔡圭,七言绝句,未识春愁识晓酲，娇啼恰恰似雏莺。日高阿母嗔妆晚，促画鸦儿转不成。
﻿画眉曲七首 其七 ,金,蔡圭,七言绝句,时世华妆巧斗春，张卿态度独清新。五陵年少多才思，数点章台走马人。
﻿野鹰来,金,蔡圭,古风,南山有奇鹰，寘穴千仞山。网罗虽欲施，藤石不可攀。鹰朝飞，耸肩下视平芜低，健狐跃兔藏何迟。鹰暮来，腹肉一饱精神开，招呼不上刘表台。锦衣少年莫留意，饥饱不能随尔辈。
﻿撞冰行,金,蔡圭,古风,船头傅铁横长锥，十十五五张黄旗。百夫袖手略无用，舟过理棹徐徐归。吴侬笑向吾曹说，昔岁江行苦风雪。扬槌启路夜撞冰，手皮半逐冰皮裂。今年穷腊波溶溶，安流东下閒篙工。江东贾客借馀润，贞元使者如春风。
﻿读史,金,蔡圭,古风,夏氏不无衅，作孽生妖龙。苍姬丁衰期，玄鼋游后宫。天心未悔祸，坠此文武功。檿弧漏天网，哲妇䲭袅同。狂童一何愚，巧言惟尔从。殷鉴不云远，覆车还蹈踪。坐令周南诗，悲入黍离风。君看后庭曲，曾笑骊山烽。
﻿医巫闾,金,蔡圭,古风,幽州北镇高且雄，倚天万仞蟠天东。祖龙力驱不肯去，至今鞭血馀殷红。崩崖暗谷森云树，萧寺门横入山路。谁道营丘笔有神，只得峰峦两三处。我方万里来天涯，坡陁缭绕昏风沙。直教眼界增明秀，好在岚光日夕佳。封龙山边生处乐，此山之间亦不恶。他年南北两生涯，不妨世有扬州鹤。
﻿读戎昱诗有作二首 其一 ,金,蔡圭,古风,我家北潭边，溪流卧衡门。俗客自不来，好客时开尊。路人或不知，云是渭南村。底事半年别，此怀谁与论。
﻿读戎昱诗有作二首 其二 ,金,蔡圭,古风,来时西郊林，木末秋未老。借箸数归日，乃复见冬杪。心驰倚门望，望我绵绵道。惭愧戎子诗，在家贫亦好。
﻿感寓,金,蔡圭,古风,九官名世人，制作归一夔。达乐不达礼，汉儒言足嗤。古人寓意耳，结髦持锻锤。俗子未易识，绝艺聊相推。坐令编简门，亦以专门奇。堂堂张长史，楷妙世莫知。谓予言不信，愿视郎官碑。
﻿风竹如水声,金,蔡圭,古风,好竹风淅淅，流水声泠泠。吾庐兼有此，要是佳友生。北窗午梦断，冷簟无飞蝇。端疑故人至，唤作寒泉鸣。揽衣起裴佪，自笑还自惊。无须问形似，自可名双清。
﻿荷香如沉水,金,蔡圭,古风,新荷翠参差，十亩藏漪澜。临风倚云盖，过雨惊珠盘。夕阳香四来，坐我西阑干。三径未论菊，九畹空羞兰。聊分海南珍，炷之古博山。谁能品优劣，待以季孟间。
﻿邻屋如江村,金,蔡圭,古风,斜川一壶玉，川东三四家。篱落半流水，茁茁青蒲芽。我为水边游，月魄舒晴华。隔篱见灯火，儿语时纷挐。想像泽南州，寄兴栖云霞。从渠非知音，我意亦自嘉。
﻿保德军中秋,金,蔡圭,古风,定羌城下河南流，定羌城上三层楼。使君置酒劳行役，今夕何夕当中秋。孤烟落日明天末，汹涌碧云俄暮合。惺惺骑马雨中归，造物戏人无乃虐。紞如戍鼓方三更，梦回一室还虚明。出门惊笑遽如许，浮云四卷秋天清。谁家高会搴珠箔，笑语声从云外落。倦客明朝又短亭，行人何似居人乐。
﻿江城子 王温季自北都归过予三河坐中赋此,金,蔡圭,词,鹊声迎客到庭除。问谁欤。故人车。千里归来、尘色半征裾。珍重主人留客意，奴白饭，马青刍。东城入眼杏千株。雪模糊。俯平湖。与子花间、随分倒金壶。归报东垣诗社友，曾念我，醉狂无。评注（点击查看或隐藏评注）
﻿黄石庙,金,赵滋,古风,狂豪击车代无人，神石一砭志乃信。吹嘘风云遮楚秦，炎精炽然四百春。一编尚吝续后尘，江山有待终此身。望望久愁横目民，朝阳凄凄霜未休。江燕竟来江北游，山回鼎移海横流。天风何时清九州，草泥自古跧王侯。神弃不恤谁当羞，割牲酾酒空千秋。
﻿探春,金,赵承元,七言绝句,冰底流泉匹练飞，曲尘著柳不禁吹。杖藜恰到春生处，已有人家插酒旗。
﻿来远驿雪夕,金,赵可,七言律诗,江上东风冷不禁，晚云翻手弄晴阴。春来天气不全好，夜久雪花如许深。煖老正思燕地玉，辟寒谁有魏台金。空斋寂莫青绫被，学得东山拥鼻吟。
﻿谒先主庙,金,赵可,七言律诗,天下英雄操与君，老奸岂是一流人。乘时不作池中物，得士能令鼎足均。故里柔桑曾羽葆，荒祠古木尚龙鳞。天教典午亡吴魏，雅志呜呼竟不伸。
﻿云兴馆晓起,金,赵可,七言绝句,双旌晚泊云兴馆，对面高峰绝可人。一夜山云飞作雪，要誇千树玉璘珣。
﻿江路闻松风,金,赵可,七言绝句,雪里云山玉作屏，松风入耳细泠泠。朝来醉著江亭酒，却被髯龙唤得醒。
﻿□□□ 席屋上戏书,金,赵可,古风,赵可可，肚里文章可可。三场挨了两场过，只有这番解火。恰如合眼跳黄河，知他是过也不过。试官道、王业艰难，好交你知我。
﻿自白云上石瓮至明仙与黑道人饮,金,赵可,古风,白云下明仙，岩路萦九折。僧居未离人，西崦颇孤绝。万株倚空青，双壁似天阙。幽怀惬泉石，高行在曲糵。道人唱山歌，击竹为之节。翩然两朱袖，雅郑辄间发。残阳逼归鞍，怅与清境别。今宵晋溪梦，萧洒挂林樾。
﻿望云间 代州南楼,金,赵可,词,云朔南陲，全赵幕府，河山襟带名藩。有朱楼缥缈，千雉回旋。云度飞狐绝险，天围紫塞高寒。吊兴亡遗迹，咫尺西陵，烟树苍然。时移事改，极目伤心，不堪独倚危阑。惟是年年飞燕，霜雪知还。楼上四时长好，人生一世谁閒。故人有酒，一尊高兴，不减东山。评注（点击查看或隐藏评注）
﻿蓦山溪 赋崇福荷花崇福在太原晋溪,金,赵可,词,云房西下，天共沧波远。走马记狂游，正芙蓉、平铺镜面。浮空栏槛，招我倒芳尊，看花醉，把花归，扶路清香满。水枫旧曲，应逐歌尘散。时节又新凉，料开遍、横湖清浅。冰姿好在，莫道总无情，残月下，晓风前，有恨何人见。
﻿好事近,金,赵可,词,密雪听窗知，午醉晚来初觉。人与胆瓶梅蕊，共此时萧索。倚窗閒看六花飞，风轻止还作。个里有诗谁会，满疏篱寒雀。
﻿浣溪沙 其一 ,金,赵可,词,抬转炉薰自换香。锦衾收拾却遮藏。二年尘暗小鸳鸯。落木萧萧风似雨，疏林皎皎月如霜。此时此夜最凄凉。评注（点击查看或隐藏评注）
﻿浣溪沙 其二 ,金,赵可,词,火冷薰炉香渐消。更阑拨火更重烧。愁心心字两俱焦。半世清狂无限事，一窗风月可怜宵。灯残花落梦无聊。
﻿望海潮 发高丽作,金,赵可,词,云垂馀发，霞拖广袂，人间自有飞琼。三馆俊游，百衔高选，翩翩老阮才名。银汉会双星。尚相看脉脉，似隔盈盈。醉玉添春，梦云同夜惜卿卿。离觞草草同倾。记灵犀旧曲，晓枕馀酲。海外九州，邮亭一别，此生未卜他生。江上数峰青。怅断云残雨，不见高城。二月辽阳芳草，千里路傍情。
﻿卜算子 谱太白诗,金,赵可,词,明月在青天，借问今时几。但见宵从海上来，不觉云间坠。流水古今人，共看皆如此。唯愿当歌对酒时，长照金尊里。
﻿鹧鸪天 其一 ,金,赵可,词,金络閒穿御路杨。青旗遥认醉中乡。可人自有迎门笑，下马何妨索酒尝。春正好，日初长。一尊容我驻风光。归来想像行云处，薄雨霏霏洒面凉。
﻿鹧鸪天 其二 ,金,赵可,词,十顷平波溢岸青。草香沙暖水云晴。轻衫短帽垂杨里，楚润相看别有情。挥彩笔，倒银瓶。花枝照眼句还成。老来渐减金钗兴，回施春光与后生。
﻿凤栖梧,金,赵可,词,霜树重重青嶂小。高栋飞云，正在霜林杪。九日黄花才过了。一尊聊慰秋容老。翠色有无眉淡扫。身在西山，却爱东山好。流水极天横晚照。酒阑望断西河道。
﻿许道宁群峰暮雪,金,赵之杰,七言绝句,道士平生林野人，醉中拈出雪峰真。为君疗却烟霞癖，比似青囊药更神。
﻿题济源龙潭寺,金,赵之杰,七言绝句,树围修竹竹围庵，庵下泓然碧一潭。极目荷花半秋色，小横图上看江南。
﻿除夜,金,赵之杰,古风,日月不肯留，岁历倏云毕。僧坊见节物，新正在明日。夜半拊枕叹，半百又加七。形骸念念改，膂力能不失。经言男数八，此去才有一。健者未可期，况乃常衰疾。物情忌盈满，君子慎名实。行矣安退閒，吾其保终吉。
﻿宿来同堡,金,赵鼎,七言绝句,渭北洮南过却春，穷边冰雪更愁人。来同驿里题诗处，破屋青灯一病身。
﻿寒夜,金,赵秉文,五言律诗,岁晏寒无那，夜深清欲饥。竹风惊梦断，雪意听窗知。稍稍鹊翻树，萧萧人语篱。虚明满吾室，何许月来时。
﻿三山渡口,金,赵秉文,五言律诗,春水三山渡，斜阳八字堤。河淤树身短，沙截草痕齐。地纳黄流大，天衔浚泽低。故人不我见，愁思使人迷。
﻿塞上四首 其一 ,金,赵秉文,五言律诗,穷边四十里，野户两三家。山腹过云影，波光战日华。汲泉寻涧曲，樵路入云斜。随分坡田罢，还簪野草花。
﻿塞上四首 其二 ,金,赵秉文,五言律诗,因寻射雕垒，偶到杀狐川。卤地牛羊瘦，边沙草木膻。废城馀井臼，古戍断烽烟。自说无征战，经今六十年。
﻿塞上四首 其三 ,金,赵秉文,五言律诗,薄宦边城里，经年无客过。一川平地少，四面乱山多。野色连秋塞，边声入暮河。旧貂寒更薄，飘寄欲如何。
﻿塞上四首 其四 ,金,赵秉文,五言律诗,树霭连山郭，林烟接塞垣。断崖悬屋势，涨水没沙痕。烽火云间戍，牛羊岭外村。太平闲檄手，文字付清樽。
﻿西陵,金,赵秉文,五言律诗,蔼蔼西陵树，萧条歌吹声。客愁连断雁，地古更荒城。山色娇新雨，河流怒不平。浮云台上起，不尽古今情。
﻿正觉院,金,赵秉文,五言律诗,西日转廊腰，疏钟送泬寥。坏墙缘苦竹，破屋上淩霄。白发知僧腊，青灯更客宵。叶声风外尽，窗雨续萧萧。
﻿开元寺,金,赵秉文,五言律诗,岁久开元寺，槐花落石龙。僧瓶深碧甃，蜗壁篆金容。窗影年年塔，禽栖夜夜钟。平生睡秋雨，竹阁味偏浓。
﻿散策,金,赵秉文,五言律诗,解鞍成小憩，散策遂幽欣。偶拂水边石，坐看嵓上云。桑麻深畏景，水竹淡斜曛。兴寄方自得，清凉谁与分。
﻿梁园中秋,金,赵秉文,五言律诗,今夜梁园月，相逢酒一尊。他时千里共，此会几人存。老我追随尽，怜渠笑语温。不眠瞻玉兔，终夕露荷翻。
﻿和西溪思归,金,赵秉文,五言律诗,好在西溪隐，人今白玉堂。兴来看画本，梦去拂诗墙。旧竹多年合，新松几许长。从渠黄石老，独占白云乡。
﻿梅和尚节使挽词二首 其一 ,金,赵秉文,五言律诗,鏖战群奔外，申威一呼间。功名归死事，义勇鄙生还。矢向胡天尽，弓犹汉月弯。君王思战苦，起冢象天山。
﻿梅和尚节使挽词二首 其二 ,金,赵秉文,五言律诗,走卒知虎将，儿童说义州。甘心轻白羽，苦战脱兜鍪。援绝挥戈地，创馀振臂秋。英魂知不泯，结草抗邦仇。
﻿狱中,金,赵秉文,五言律诗,处顺初无累，安时故不忧。敢遗身后虑，甘向死前休。有姊如工部，无儿似邓攸。悠悠天地意，还许望松楸。
﻿温妃挽词二首 其一 ,金,赵秉文,五言律诗,白日森容卫，青春忽夜台。鼎湖龙已去，禖馆燕空回。仙驾随天远，妆奁恻圣哀。祗应彤史上，遗美不尘埃。
﻿温妃挽词二首 其二 ,金,赵秉文,五言律诗,容卫三春肃，如何一旦殊。妃星沦紫极，帝子没苍梧。卜地陪长乐，升天后鼎湖。皇情何以慰，彤管载嫔虞。
﻿徙倚,金,赵秉文,五言律诗,徙倚秋原上，长吟动所思。草荒天马瘦，日落野鹰饥。多病亲朋改，中年齿发衰。功名付公等，才力况明时。
﻿赴宁化宿王道,金,赵秉文,五言律诗,山屋如鸡栅，才容卸马鞍。风吹四山雪，月照一川寒。不敢侵星起，惟愁上岭难。中宵问前路，安枕若为安。
﻿观音院,金,赵秉文,五言律诗,栋宇悬崖上，风烟胜槩中。寒通沙渚月，清带雪山风。茗水垂瓶得，棋灯凿牖通。仍闻马头寺，别业乱山丛。
﻿寒食遥奠西山寺二首 其一 ,金,赵秉文,五言律诗,榆中无草色，春水稍渐车。野祭一盂饭，乡愁千里馀。年年寒食客，日日故园疏。莫讶交亲绝，嵇康懒寄书。
﻿寒食遥奠西山寺二首 其二 ,金,赵秉文,五言律诗,年来百事废，渐与世情疏。案上一杯酒，床头几册书。春风疑混沌，水月似空虚。顷刻翻晴晦，吾心淡久如。
﻿北垞,金,赵秉文,五言律诗,驱马北垞上，山光淡复深。夕岚无远近，返照有晴阴。泉落莓苔石，风吹松栎林。悠然成独酌，啼鸟是知音。
﻿芦芽山,金,赵秉文,五言律诗,荷叶平初尽，芦芽势渐分。朝来知宿雨，谷底见归云。日上松犹滴，风来草自薰。临溪归路险，万筏下河汾。
﻿荷叶平,金,赵秉文,五言律诗,平生惯山水，见之如等闲。朅来惊老眼，何处无名山。崷崒千峰外，苍茫一雨间。山神应解事，为我洗孱颜。
﻿管州道中,金,赵秉文,五言律诗,龟手酸风里，寒多酒不胜。马蹄荒店雪，人迹断桥冰。瘦骨成山字，霜髯作戟棱。绿窗三丈日，政尔梦腾腾。
﻿代郡张氏瑞柏堂,金,赵秉文,五言律诗,郁郁何年植，盘盘兀老苍。文章深篆籀，忠义抱风霜。子舍占乌鹊，孙枝托凤皇。主人廊庙具，会见拂云长。
﻿桃花岛回寄王伯宜,金,赵秉文,五言律诗,冰破村桥拥，春寒旅雁低。远山封雾小，高浪与云齐。岛寺明松雪，潮船溅藕泥。诗情吟不尽，寄与画中题。
﻿咸平道中,金,赵秉文,五言律诗,道坏缘冈远，村流自作塘。夕阳开野色，秋水纳山光。雨住林逾黑，鸟归天更苍。冥搜无好句，淡墨写微茫。
﻿过黄崖二首 其一 ,金,赵秉文,五言律诗,患难惊身在，龙钟感岁新。山川愁倦鸟，岁月老行人。落日黄崖古，东风白霫春。伤心潢水北，无乃久风尘。
﻿过黄崖二首 其二 ,金,赵秉文,五言律诗,落日逢人恐，深秋动旅怀。乳鹰家碧嶂，饥虎吼黄崖。此道将何适，吾生尚未谐。伤心墟落里，犬舐有残骸。
﻿庆云道中,金,赵秉文,五言律诗,对岸青山隔，孤城碧浪开。绿芜天际合，白鸟日边回。渡口呼舟急，沙头立马催。夕烟生极浦，欲上客衣来。
﻿中秋金河感怀,金,赵秉文,五言律诗,金山今夜月，辽水一尊同。雁影不复北，马蹄犹向东。山川新战血，宇宙旧飘蓬。扰扰馀生事，愁来醉眼中。
﻿登巢云楼,金,赵秉文,五言律诗,烽火三年戍，沙陀几战场。自予甘薄宦，与子各殊方。寒木锢春色，高楼倾夕阳。如闻洗兵马，失喜问临潢。
﻿松下独酌,金,赵秉文,五言律诗,行人隐微径，古寺带平冈。山势依城断，河流入野长。树欹枝坏道，草卧压颓墙。独酌无人共，松风荐一觞。
﻿松山道中,金,赵秉文,五言律诗,松漠三百里，飘然一日中。山长云不断，地迥雪无穷。远岭贪残照，深林贮晚风。烟村一回首，独鹤下晴空。
﻿和杨子元二首 其一 ,金,赵秉文,五言律诗,红叶如人老，黄花与世疏。物华行婉娩，天宇迥澄虚。山作屏风画，雁成人字书。相逢一杯酒，秋兴各何如。
﻿和杨子元二首 其二 ,金,赵秉文,五言律诗,小雨班班落，庭槐槭槭疏。秋涵山骨冷，天入水痕虚。多病难忘酒，穷愁强著书。深惭灵感老，时复问何如。
﻿陪李舜咨登悯忠寺阁,金,赵秉文,五言律诗,日月缠双栱，风烟纳寸眸。云山浮近甸，宇宙有高楼。鸟外馀残照，天边更去舟。登临有如此，况接李膺游。
﻿宿崔家庄,金,赵秉文,五言律诗,野次寒山外，人家霁雨中。饥鹰蹲落照，危叶颤西风。墙缺青山补，桥欹白水通。丰年闻好语，倚杖问蓑翁。
﻿叠翠岩三首 其一 ,金,赵秉文,五言律诗,枯蘖似黔突，断崖如削瓜。林深自风雨，地古更烟霞。脚力行将尽，云山殊未涯。试穷千里目，直北际龙沙。
﻿叠翠岩三首 其二 ,金,赵秉文,五言律诗,飞身清旷外，著眼有无间。崖断疑无地，云开更有山。鸟随天影没，人自日边还。归梦扶清境，诗情不得闲。
﻿叠翠岩三首 其三 ,金,赵秉文,五言律诗,帐殿临清嶂，苍崖襞翠烟。孤根盘厚地，秀色入苍天。并有四时雪，岩垂万古泉。皇情非暇豫，问俗到山川。
﻿过滹水,金,赵秉文,五言律诗,夕阳山豁处，平照大河流。漠漠云间树，悠悠天际舟。黄尘随匹马，白水自双鸥。会得闲中趣，浮生半白头。
﻿通许道中,金,赵秉文,五言律诗,晓逐三军发，清寒苦不禁。征骖过野店，寒犬出疏林。宿火留行客，霜枝滑冻禽。据鞍觅闲句，愁些不成吟。
﻿庐州城下,金,赵秉文,五言律诗,月晕晓围城，风高夜斫营。角声寒水动，弓势断鸿惊。利镞穿吴甲，长戈断楚缨。回看经战处，惨淡暮烟生。
﻿章宗挽词,金,赵秉文,五言律诗,凤纪三千岁，龙飞二十年。竟辞徽号册，空颂柏梁篇。授圣金縢起，遗言玉几宣。建平何苦谶，雨泣戴仁天。
﻿暮春,金,赵秉文,五言律诗,自嗟中岁在，不与暮春宜。非复欢娱地，其如老大时。百年归览镜，万事入支颐。此意无人会，陶情一赋诗。
﻿汝瓷酒尊,金,赵秉文,五言律诗,秘色创尊形，中泓贮醁醽。缩肩潜蝘蜓，蟠腹涨青宁。巧琢晴岚古，圆瑳碧玉荧。银杯犹羽化，风雨慎缄扃。
﻿涌云楼雨,金,赵秉文,五言律诗,满地江湖梦，连阴晦朔秋。雨中山似醉，风外浪如愁。眼病憎黄卷，心安任白头。明年一官满，谁复话登楼。
﻿和潘师韵,金,赵秉文,五言律诗,暌离三十载，重此叩玄微。日月双蓬鬓，乾坤一布衣。月明涡水宿，秋老华峰归。不得陪仙驭，浮生有是非。
﻿和政老九日韵,金,赵秉文,五言律诗,数日闲斋卧，体中殊不佳。那知是重九，但喜见黄花。矫首怀天末，携壶傍水涯。琳宫题壁处，醉墨字欹斜。
﻿穷愁二首 其一 ,金,赵秉文,五言律诗,乍喜三庚伏，还惊一叶凉。穷愁天色少，睡思雨声长。掩卷悲兴替，怀人问在亡。平生庾开府，诗兴未能忘。
﻿穷愁二首 其二 ,金,赵秉文,五言律诗,何处新秋好，飘萧意欲仙。乍凉新雨后，欲曙未明前。莎影蛩吟地，松梢鹤唳天。物情无好丑，适意各天然。
﻿赠茅先生,金,赵秉文,五言律诗,二室神仙宅，三茅道士家。野人遗竹帚，弟子扫松花。有道能擒虎，无心任践蛇。天平有陈迹，吾欲老烟霞。
﻿雪霁,金,赵秉文,五言律诗,黄云霁雪威，寒日淡晖晖。雨砌晴先滴，风檐落更飞。侵淩池面瘦，拥肿树身肥。长忆庐陵老，忧时咏铁衣。
﻿十月菊得深字,金,赵秉文,五言律诗,地偏开较晚，风劲可能禁。雨渍金英浅，寒添紫晕深。抱丛无晚蝶，窥蕊有贞禽。留待飘云后，梅花约重寻。
﻿大雪二首 其一 ,金,赵秉文,五言律诗,大雪无朝暮，衰年见未曾。园林春浩荡，川岳气凭陵。云惨天应漏，阳微井欲冰。欲寻安道舍，何处一龛灯。
﻿大雪二首 其二 ,金,赵秉文,五言律诗,大雪欲平檐，黄昏气转严。天边迷草树，云外失乌蟾。天意平高下，人情有爱嫌。抱贪酬桂玉，楼上醉厌厌。
﻿白雁,金,赵秉文,五言律诗,波静影逾白，霜清鸣更哀。乾坤双鬓老，风雪一声来。林迥隐犹见，天长去复回。物情嫌太洁，莫使羽毛摧。
﻿雪,金,赵秉文,五言律诗,朔云连郑圃，飞雪满梁园。猛势池心灭，清声竹外繁。饥鸦寒啄树，败屦踵临门。何以娱佳客，开轩对一尊。
﻿野菊,金,赵秉文,五言律诗,离离嵓下菊，无主混蓬茅。路断秋光隔，山明水影交。荒丛鸣蟋蟀，寒叶挂蟏蛸。拟访陶庐饮，柴扉何处敲。
﻿岳观,金,赵秉文,五言律诗,步屧方坛上，行吟避草芽。帘声风拂燕，池影柳蹲鸦。天入濛濛雨，春归淡淡花。游春心未老，墙外度香车。
﻿秋雨,金,赵秉文,五言律诗,天边认遥电，云际尚残阳。雨脚夜深白，涛头晓霁黄。沙边明雁影，林下见山光。拟尽登高兴，秋怀祇自伤。
﻿手掐桦皮弹琴图,金,赵秉文,五言律诗,何人聊幻巧，袖里出毫端。道眼无二见，齐心废六官。烦君无耳听，寓我非指弹。攦却伯牙手，秋风万籁寒。
﻿早出新安,金,赵秉文,五言律诗,夜宿新安驿，平明雪塞溪。马头迷旧路，虎迹印新泥。冰冻寒流狭，天衔远路低。人稀山店远，茅屋只闻鸡。
﻿明惠皇后挽歌词四十首 其一 ,金,赵秉文,五言律诗,皇明齐月象，厚德配坤元。恻怛忧民意，勤劳毓圣恩。国风悲卷耳，星纬暗轩辕。丧妣人心痛，哀号望寝园。
﻿明惠皇后挽歌词四十首 其二 ,金,赵秉文,五言律诗,威仪文物备，祖载出菆涂。薄葬追三代，严禋致九虞。仁恩遗凤诏，功德载龟趺。左右重兴业，诗书赞永图。
﻿明惠皇后挽歌词四十首 其三 ,金,赵秉文,五言律诗,太极齐元始，三光并照临。勤劳忧国念，恻怛爱民心。玄鸟歌殷母，思齐咏太任。两朝难俪美，万古播徽音。
﻿明惠皇后挽歌词四十首 其四 ,金,赵秉文,五言律诗,阶蓂凋叶尽，宫漏滴声残。玉几俄遗训，龙楼罢问安。云容愁惨戚，风色恸悲酸。万古馀功德，煌煌玉册寒。
﻿明惠皇后挽歌词四十首 其五 ,金,赵秉文,五言律诗,畴昔占虫梦，今来叹凤飞。汉宫遗内则，文母谢芳徽。永卧重泉夜，空馀大练衣。魏郊宁久驻，会看德陵归。
﻿明惠皇后挽歌词四十首 其六 ,金,赵秉文,五言律诗,阿母瑶池去，应归海上峰。宝奁空有象，练幄静无踪。孝享严三庙，舆仪备九龙。献陵今密迩，挥泪洒楸松。
﻿明惠皇后挽歌词四十首 其七 ,金,赵秉文,五言律诗,圣德高千古，慈闱十万春。地维伤绝纪，月彩忽韬轮。应物归先识，忧民感至仁。神仪虽已閟，遗范不埃尘。
﻿明惠皇后挽歌词四十首 其八 ,金,赵秉文,五言律诗,膺符称太母，衍庆广金源。衣练蠲重彩，躬蚕屈至尊。赐冰防病暍，恤狱恐民冤。孝意遵遗训，词臣叹永言。
﻿明惠皇后挽歌词四十首 其九 ,金,赵秉文,五言律诗,葛覃歌节用，卷耳颂求贤。遽厌人间世，还为物外仙。会观歌薤露，无复梦扪天。玉座虚长乐，依然夜月悬。
﻿明惠皇后挽歌词四十首 其十 ,金,赵秉文,五言律诗,谦抑传家法，宽仁沃帝聪。礼崇光教塔，时奉孝严宫。皂隶恩皆及，嫔妃爱悉同。绕阶花泣露，应是怨西风。
﻿明惠皇后挽歌词四十首 其十一 ,金,赵秉文,五言律诗,庆源钟马邓，何止活千人。阴化行中壸，私权抑外亲。凤舆归厚夜，蚕馆闭长春。萧寺诸嫔御，能忘赐膳频。
﻿明惠皇后挽歌词四十首 其十二 ,金,赵秉文,五言律诗,方享东朝奉，俄成甲子还。玉梳音窅窅，彤管事班班。陵寝音容閟，蓬莱日月閒。丁忧遗诏在，恩泽满人间。
﻿明惠皇后挽歌词四十首 其十三 ,金,赵秉文,五言律诗,式属多难际，方承长乐欢。霜飞金殿冷，月没桂宫寒。雨泣愁云惨，风悲薤露残。南山为乐石，遗美岂能刊。
﻿明惠皇后挽歌词四十首 其十四 ,金,赵秉文,五言律诗,一纪坤仪正，千龄母范彰。徽音齐太姒，厚德配娥皇。衣练昭纯俭，因山戒厚藏。伤心彤史上，千古播遗芳。
﻿明惠皇后挽歌词四十首 其十五 ,金,赵秉文,五言律诗,缑氏传仙裔，燕山启梦符。化人先正己，祈福为民敷。疾殆申遗命，忧深示永图。伤心虞帝事，烟雨暗苍梧。
﻿明惠皇后挽歌词四十首 其十六 ,金,赵秉文,五言律诗,奔走来群辟，哀摧动百灵。妖氛湮壁月，霄汉殒轩星。玉几贻周训，妆奁泣汉庭。近畿遵薄葬，神意想来宁。
﻿明惠皇后挽歌词四十首 其十七 ,金,赵秉文,五言律诗,身尊恒率礼，名正更持谦。椒掖坤仪正，天庭母训严。鸿名登玉简，遗像入霜缣。异日朝陵处，应须启镜奁。
﻿明惠皇后挽歌词四十首 其十八 ,金,赵秉文,五言律诗,宽和能待物，凝密劝行仁。道德持三宝，恩私逮四民。两朝隆汉礼，十乱冠周臣。一旦仙游去，空馀四海春。
﻿明惠皇后挽歌词四十首 其十九 ,金,赵秉文,五言律诗,心知为善乐，敬傅又尊师。国化濯衣俭，民歌赐药慈。诵经虚玉案，奉佛冷金彝。遗旨无穷恨，风吹遍九疑。
﻿明惠皇后挽歌词四十首 其二十 ,金,赵秉文,五言律诗,六綍辞秋殿，玄堂启夜扉。一朝藏寿器，千载閟容衣。县象轩星掩，哀歌薤露稀。松楸交隧道，会有五云飞。
﻿明惠皇后挽歌词四十首 其二十一 ,金,赵秉文,五言律诗,保阿成训在，阃阈令仪昭。俭德高千古，仁声溢两朝。事随流水逝，愁逐冷云飘。仙驭知何适，凭谁问泬寥。
﻿明惠皇后挽歌词四十首 其二十二 ,金,赵秉文,五言律诗,阴化毗乾造，熙朝赖母临。功勋新女史，德泽浃人心。偃月丰容閟，轩星瑞彩沉。笳声哀不尽，陵柏自森森。
﻿明惠皇后挽歌词四十首 其二十三 ,金,赵秉文,五言律诗,元勋施社稷，茂德庇人民。色养嗟中阻，灵游忽上宾。侍臣歌薤露，神物护龙輴。祔庙推尊谥，千龄宝册新。
﻿明惠皇后挽歌词四十首 其二十四 ,金,赵秉文,五言律诗,太姒敦周化，涂山启夏家。尊名天比峻，淑德日增华。孝享心何切，仙游望愈赊。空馀遗令在，攀慕极幽遐。
﻿明惠皇后挽歌词四十首 其二十五 ,金,赵秉文,五言律诗,天祸缠兴庆，幽堂掩后帏。徽音知有嗣，孝养痛长违。夜月空椒屋，秋风冷玉衣。遥瞻陵寝上，惨淡暮云飞。
﻿明惠皇后挽歌词四十首 其二十六 ,金,赵秉文,五言律诗,风急摇寒树，虹蜚薄太阴。云随仙驭远，尘入绮帘深。索莫长秋外，萧条湘水浔。圣情时怅望，流泪满宸襟。
﻿明惠皇后挽歌词四十首 其二十七 ,金,赵秉文,五言律诗,吉梦扪天后，明禋配地时。嫔虞彰淑慎，生武极恩慈。无复金舆返，空瞻画翣驰。萧萧松柏路，长夜閟神仪。
﻿明惠皇后挽歌词四十首 其二十八 ,金,赵秉文,五言律诗,玉音昭懿行，彤管列闳休。今日归陵寝，何年返玉楼。圣心方尽孝，鸾驭竟难留。陵树西风里，千秋万古愁。
﻿明惠皇后挽歌词四十首 其二十九 ,金,赵秉文,五言律诗,群生资茂育，至德果难名。凭几言犹在，因山事已成。西风翻画翣，落日送铭旌。羽卫归来晚，萧萧万马鸣。
﻿明惠皇后挽歌词四十首 其三十 ,金,赵秉文,五言律诗,音容归寿器，管御玉衣闲。圣孝空如慕，慈颜痛莫攀。云愁萦汴水，雾惨锁夷山。怅望白杨路，翟车竟不还。
﻿明惠皇后挽歌词四十首 其三十一 ,金,赵秉文,五言律诗,孙谋贻嗣圣，内教辅先朝。孝敬全终始，勤劳继夙宵。民灾忧水沴，边患虑天骄。大渐惟几际，犹思俭德昭。
﻿明惠皇后挽歌词四十首 其三十二 ,金,赵秉文,五言律诗,一纪成功著，乘鸾上九天。物生思德载，圣虑想恩怜。俭素言犹在，宽慈事有传。禁闱斜日晚，空袅宝炉烟。
﻿明惠皇后挽歌词四十首 其三十三 ,金,赵秉文,五言律诗,飘飖成远驾，寂静掩玄堂。荡荡神功著，巍巍圣业彰。周任扬溢美，汉邓蔼馀芳。末命丁宁意，忧民不暂忘。
﻿明惠皇后挽歌词四十首 其三十四 ,金,赵秉文,五言律诗,褒赞存公议，无惭六后名。妆奁空有迹，佩玉寂无声。祭享升清庙，哀号动圣情。神灵阴有力，保佑再升平。
﻿明惠皇后挽歌词四十首 其三十五 ,金,赵秉文,五言律诗,蘋藻亲三奠，袆褕备六衣。坤元方载物，轩宿遽沦晖。庙貌严新祔，神游邈不归。白云无处所，长傍德陵飞。
﻿明惠皇后挽歌词四十首 其三十六 ,金,赵秉文,五言律诗,冯相方观祲，巫阳忽告灾。千秋临宝殿，一夕閟泉台。纚绋悲长往，灵輴挽不回。昊天思罔极，长使圣情哀。
﻿明惠皇后挽歌词四十首 其三十七 ,金,赵秉文,五言律诗,仙源周太子，华裔汉徵君。生圣休祥著，忧民俭德勤。姜嫄忻懿范，光烈恧鸿勋。辅就中兴业，飘然返白云。
﻿明惠皇后挽歌词四十首 其三十八 ,金,赵秉文,五言律诗,蜃辂陈彝宪，龟人献吉占。郊衢笳鼓咽，羽卫禁兵严。云气迎鸾驭，秋尘翳宝奁。祝官扬至德，简册发幽潜。
﻿明惠皇后挽歌词四十首 其三十九 ,金,赵秉文,五言律诗,月殿封鸾鉴，风帏卧佩环。百神来肃卫，万骑尽虚还。雨泣铭旌湿，风凄繐幄闲。仙游无觅处，追慕惨宸颜。
﻿明惠皇后挽歌词四十首 其四十 ,金,赵秉文,五言律诗,月晕惊亏薄，川流骇沸腾。忧勤终爽豫，报施似无凭。长夜扃银海，愁云惨玉绳。圣心哀念切，素幄每晨兴。
﻿春山诗意图,金,赵秉文,七言律诗,何年身入画图传，似是三生孟浩然。诗句工夫驴背上，醉乡田地酒旗边。一川芳草绿堪染，夹路杏花红欲然。想见归来泥样醉，却如醮水柳三眠。
﻿春日即事,金,赵秉文,七言律诗,支颐偶到野人家，总把深心付物华。鸟毳馀情闲日月，花心深蠹半尘沙。游丝逆上风中柳，乱沫分屯水际楂。且共年光暂观化，直须美酒送生涯。
﻿棕扇,金,赵秉文,七言律诗,犀甲龙鳞倚半空，抱归掌握自清风。山精附木须髯古，回禄煽炎尾鬣红。何处青蝇千里外，向来白羽一挥中。水边石上应须此，乞与文园病肺翁。
﻿三台怀古,金,赵秉文,七言律诗,人道奸雄君似鬼，奸雄我道鬼输君。身犹北面魏基建，骨入西陵汉鼎分。贪与卯金成舜禹，不知典午笑桓文。清漳不洗前朝恶，日绕三台送夕曛。
﻿酷暑二首 其一 ,金,赵秉文,七言律诗,林鸦开咮忘飞腾，天地为炉万象蒸。冰井汤鏖几千尺，塔铃风閟十三层。梦魂正绕云帆客，画本閒临雪麓僧。一枕雨窗惟静胜，不须赤脚踏层冰。
﻿酷暑二首 其二 ,金,赵秉文,七言律诗,石枕绳床夏簟藤，慢肤终日厌歊蒸。梦飞楚泽三千里，人在秦楼十二层。松顶露凉时警鹤，山房泉冷独输僧。人间膏火鏖城市，世外清凉胜饮冰。
﻿寄王学士,金,赵秉文,七言律诗,寄语雪溪王处士，年来多病复何如。浮云世态纷纷变，秋草人情日日疏。李白一杯人月影，郑虔三绝画诗书。情知不得文章力，乞与黄华作隐居。
﻿登友云亭,金,赵秉文,七言律诗,友云飞观郁崔嵬，落木萧萧听者哀。九日朱弦和雁断，开年黄菊费诗催。淮天雨露橙千里，梁地风烟酒一杯。此日此生人共醉，明年重健与谁来。
﻿娱晖轩,金,赵秉文,七言律诗,石晋地形今日眼，几人亭榭几人诗。数州山水有穷处，万古风烟无尽时。天逐南帆秋雁远，峰遮西望夕阳迟。客来欲问忘归意，挂起僧轩君自知。
﻿马头山清居院,金,赵秉文,七言律诗,每逢佳处辄安跧，及到清居半日悭。晓壁撼钟云离石，夜泉洗钵月摇山。人生能作几时客，林下都无一个闲。不信试看题壁字，明朝多是马头还。
﻿除夜二首 其一 ,金,赵秉文,七言律诗,梅花无信报平安，又听谯门画角残。荒郡人烟穷腊外，上方楼阁晚云端。沉沉鸟没天无尽，漠漠烟昏山更寒。日暮数峰犹带雪，城头霁色入栏干。
﻿除夜二首 其二 ,金,赵秉文,七言律诗,龙钟三十九年春，讳说新年似讳贫。醉白名堂甘后进，小坡著号似前身。自怜耐辱称居士，人笑无机是道人。断送生涯一枝足，不须长物扰天真。
﻿松声,金,赵秉文,七言律诗,飞廉作意怒髯龙，万壑千岩气象雄。独鹤梦中摇夜月，七弦徽外寄秋风。石坛醮罢支筇里，天竺斋馀隐几中。想见纷纷吹子落，山堂一枕耳偏聪。
﻿抹里湛酒,金,赵秉文,七言律诗,乍坼香泥瓮酿成，一鞭先到日边城。玻璃色映蔷薇露，沆瀣光浮金菊英。偶说中州先酒谱，赖传后世以诗名。相如病渴焉能赋，久矣吾衰畏后生。
﻿连云岛望海,金,赵秉文,七言律诗,壮观天东第一游，晓披绝岛寄冥搜。烟中熊岳随潮没，天际辽江入海流。地绝四维那辨树，风来万里忽通舟。我从析木西南境，回望中原四百州。
﻿庚申元日,金,赵秉文,七言律诗,一从禁苑别花塼，四度山城自作年。愁里椒盘双泪落，坐中岁酒几人先。此心不动吾何敢，老去知非理固然。白发无儿何足道，且收见在斗尊前。
﻿送张仲山,金,赵秉文,七言律诗,千山飞雪白硙硙，袖里吟鞭送客来。须出冰霜年貌改，眼藏狐貉语音猜。风吹阴磴鱼鳞卷，日曝阳坡龟兆开。北去人烟山店远，且煨新火煖离杯。
﻿和林卿锦波亭韵,金,赵秉文,七言律诗,使君兴寄本翛然，爱此澄波清且涟。杨柳阴中黄鸟地，芙蓉香底白鸥天。凉通帘幌风生座，露浥琴尊月满船。相见仙裾乘一叶，恍疑太乙下云边。
﻿扈跸万宁宫,金,赵秉文,七言律诗,一声清跸九天开，白日雷霆引仗来。花萼夹城通禁籞，曲江两岸尽楼台。柳阴罅日迎雕辇，荷气分香入酒杯。遥想薰风临水殿，五弦声里阜民财。
﻿琵琶岭,金,赵秉文,七言律诗,晓拂朱栏满袖风，支颐吟望翠微中。薄云漏日岩开碧，浅露离花涧滴红。马散平坡临水聚，人来盘路到山穷。子云老大无才思，懒赋长杨五柞宫。
﻿杂兴十首 其二 南园,金,赵秉文,七言律诗,黑山潢水解弓刀，茅屋朝来听伯劳。万里马辞边雪苦，一声雁拂朔云高。关山落日家何在，诗酒春风气尚豪。试上荒城望乡国，重来清镜镊霜毛。
﻿杂兴十首 其三 翠微轩,金,赵秉文,七言律诗,千里风烟栋宇间，地形西去接松关。尊前奚霫来朝地，云外幽营不断山。故垒芜城人物换，断云落日古今闲。百年兴废人空老，水自东西鸟自还。
﻿杂兴十首 其四 镇国寺,金,赵秉文,七言律诗,灵鹫飞来处处尊，绿云细路络城根。百年楼殿倚天末，万井风烟当寺门。五月微凉清佛界，六时豪吹动祗园。四山放入无多力，乞与西南构一轩。
﻿杂兴十首 其五 七金山寺,金,赵秉文,七言律诗,刳檐篆额蠹蜗涎，像教尘埃阅百年。殿栋犹题辽日月，图经不载禹山川。荒碑盘屈蜿蜒古，坏壁参覃罔象拳。想见当时崇奉日，无边花雨散诸天。
﻿杂兴十首 其六 野香亭,金,赵秉文,七言律诗,半空栏槛倚云根，暇日登临付一樽。山上青莲惟见塔，水边绿树定知村。花枝低拂寻春骑，杜宇频伤久客魂。过尽芳时游客少，一轩风雨送黄昏。
﻿杂兴十首 其七 灵感寺,金,赵秉文,七言律诗,徒河岸北白莲东，法鼓惊飞碣石鸿。塔上风烟高鸟路，山头云雨化人宫。松林碍日蜂房冷，石砌颓沙蚁穴空。欲尽休公挥麈乐，鬓丝羞对落花风。
﻿杂兴十首 其八 兰若院,金,赵秉文,七言律诗,传经兰若岁时同，绣毂珠帘处处逢。花院鸟归深殿磬，雨楼人散隔城钟。长空淡淡吞平野，落日微微见远峰。年去年来人自老，空馀坏衲挂长松。
﻿杂兴十首 其九 金河寺,金,赵秉文,七言律诗,何处人间六月秋，金河寺外水西头。坐分游客青天幕，醉倒诗仙白玉舟。万里南风双老鬓，百年心事一沙鸥。王侯蝼蚁俱尘土，一笑从来万事休。
﻿杂兴十首 其十 赵园,金,赵秉文,七言律诗,佳木千章曲岸南，此园阅世似飞禽。地幽花晚春兼夏，山近岚昏晴似阴。溪雨断桥愁渡水，樵风吹帽怯穿林。马头纳纳沙边路，霜叶浓时忆重寻。
﻿拂云坪,金,赵秉文,七言律诗,万叠云山最上头，千官影里侍宸游。翠岩秀色来天地，黄岭岚光上冕旒。帐殿影临眠鹿地，箫韶声入射熊秋。翠华指日东巡狩，回望中原第一州。
﻿金莲川,金,赵秉文,七言律诗,一望天莲五色中，离宫风月满云龙。向来菡萏香销尽，何许蔷薇露染浓。秋水明边罗袜步，夕阳低处紫金容。长杨猎罢回天仗，万烛煌煌下翠峰。
﻿五月牡丹,金,赵秉文,七言律诗,好事天公养露芽，阳和趁及六龙车。天香护日迎朱辇，国色留春待翠华。谷雨曾沾青帝泽，薰风又卷赤城霞。金盘荐瑞休嗟晚，犹是人间第一花。
﻿甲子元日大安早朝,金,赵秉文,七言律诗,阙角苍龙建斗杓，衣冠万国大安朝。使臣未入分班立，殿陛将升按笏招。彩殿中间瞻北极，丹墀侧畔听箫韶。太初甲子天元朔，万岁常瞻玉烛调。
﻿红梨花应制,金,赵秉文,七言律诗,染根日日费天工，眼底梅花梦不同。春色似怜啼夜雨，天恩特许醉春风。袖障翡翠馀轻碧，雪点胭脂晕小红。汉主蕊宫三十六，溶溶和气月明中。
﻿和王正之寄远二首 其一 ,金,赵秉文,七言律诗,人生会合少知音，一榻高悬肯重寻。后日相逢应老大，何时一笑共登临。三年京国尘埃梦，千里故人离别心。想见诗来愁擘纸，倚栏清快北风襟。
﻿和王正之寄远二首 其二 ,金,赵秉文,七言律诗,钟鼎功名自有时，如公才力不嫌迟。且寻彭泽篱边菊，莫赋玄都观里诗。昼寝执经童子问，春游赍印吏人随。悬知山县无公事，好续琴高第二碑。
﻿辕门不寐,金,赵秉文,七言律诗,萧萧传柝月三更，欹枕辕门听鼓声。战马不肥淮甸草，征人愁望历阳城。兵戈荏苒音书绝，行李萧条虮虱生。早晚楼船下扬子，满天风雨洗蛮荆。
﻿寄怀,金,赵秉文,七言律诗,不问山林与市朝，大都鹏鴳各逍遥。归心老去投林鸟，壮志春来挂壁弨。坐处工夫惟易可，闲中日月以琴消。十年镜里功名事，白发年来渐不饶。
﻿赋雪和张子野巡字韵,金,赵秉文,七言律诗,翰林风骨玉为神，天遣檐花送酒巡。侍从骅骝应白凤，神仙官府不红尘。悬知颍尾风流旧，不及鳌头句法新。天上玉堂谁得见，风光衮衮笔头春。
﻿杨秘监画高士过关图,金,赵秉文,七言律诗,三生自是竹林游，写出荒寒意外愁。世事尽如翻著袜，人生刚笑倒骑牛。关山风月诗千首，富贵豪华土一丘。独有文章磨不得，至今图画想风流。
﻿重阳后雪寄马柔克,金,赵秉文,七言律诗,朝来飞雪白模糊，城郭山川入画图。一色乾坤还太素，万家楼阁化清都。狐裘貂帽将军骑，金帐羊羔太尉姝。何似吾家正清绝，晓窗吟撚冻髭须。
﻿过代,金,赵秉文,七言律诗,金波曾醉雁门州，端有人间六月秋。万古河山雄朔部，四时风月入南楼。汉家战伐云千里，唐季英雄土一丘。系马曲栏搔首望，晓来闲杀钓鱼舟。
﻿静阳道中,金,赵秉文,七言律诗,路转山腰步步迷，高林浅水下回溪。荞花酿蜜蜂贪腹，柏叶储香麝养脐。不觉困来寻短梦，偶逢佳处入新题。何时更到园林寺，看遍峰峦处处低。
﻿题郝运使荣归堂,金,赵秉文,七言律诗,翰墨声名四十年，归来还作地行仙。柴桑问路陶元亮，洛社休官白乐天。拄杖扶儿还客拜，画图归老听人传。穷秋雨霁陂田出，想见骑驴兴渺然。
﻿题近侍局使聚扇,金,赵秉文,七言律诗,早朝携入紫薇宫，日月都归掌握中。运动枢机真有道，卷藏怀袖不言功。宸庭永日更番暇，水殿微凉侍宴终。愿以微躯奉清燕，仁声宣播舜弦风。
﻿张清献公庆八十寿,金,赵秉文,七言律诗,富贵康宁寿八旬，明时乞得自由身。宦途班列联三事，家法中朝第一人。疏傅未归东海郡，白公独享洛城春。籯金换得传经业，留与玄成赞化钧。
﻿游郤家泺二首 其一 ,金,赵秉文,七言律诗,山崦人家半夕阳，倚墙争看骑红妆。野泉自入他州界，古碣犹存旧姓乡。蛇出庙壖神古柳，牛寻沙泺憩柔桑。蝉声抵死催归骑，辜负亭阴一枕凉。
﻿游郤家泺二首 其二 ,金,赵秉文,七言律诗,水际林间杖屦香，纶巾野服道家妆。妇姑䌟纩欣同社，翁仲扶筇不出乡。拜跪使君嗟老大，逢迎地主问耕桑。今秋一饱天难必，且快新苗雨后凉。
﻿上方,金,赵秉文,七言律诗,山近西台易夕烟，东台占得夕阳偏。贪看归鸟过林隙，不觉奇峰堕眼前。土灶夜烧松叶火，石盆晓漱菊花泉。丹梯横绝青山路，劝子先参鸟道玄。
﻿题右丞画荷蓧图,金,赵秉文,七言律诗,杏花菖叶雨声春，甘作明时荷蓧身。只道乌鸦犹父子，岂知蝼蚁亦君臣。杖头日月挑周器，松下衣冠自舜民。好在丹青王右辖，解回枯槁入陶钧。
﻿送月上人赴少林,金,赵秉文,七言律诗,只臂伽黎不作难，将心到处遣人安。瓶离汴水秋风冷，锡入嵩峰夜月寒。箧里赠诗更雨晒，囊中施钵对风餐。心知拟就东林宿，已向林梢荐刹竿。
﻿登定安阁,金,赵秉文,七言律诗,翚飞高阁迥淩虚，中有盘盘一塔孤。千里河山随指顾，诸天日月绕弥卢。神超罔象遗身世，眼入苍茫一有无。便欲乘风游汗漫，幡然回首念南都。
﻿游上清宫二首 其一 ,金,赵秉文,七言律诗,霜叶萧萧覆井栏，朝元阁上玉筝寒。千年辽鹤归华表，万里宫车泣露盘。日上雾尘迷碧瓦，夜深月露洗荒坛。断碑脍炙人何在，吏部而今不姓韩。
﻿游上清宫二首 其二 ,金,赵秉文,七言律诗,暇日登临近吹台，夷门城下访寒梅。鳌头它日几人在，樽酒而今一笑开。秋潦渗馀村径出，夕舂鸣处野禽来。醉归扶路人争看，知是诗仙阆苑回。
﻿许州襄城县进嘉禾合颖应制,金,赵秉文,七言律诗,襄城城下壤歌传，驿奏嘉禾到日边。颖合周王新雨露，亩分黄帝旧山川。太平气象联珠琲，明德馨香列豆笾。万国和同归帝治，古书愿献补遗编。
﻿陇州进黄鹦鹉应制,金,赵秉文,七言律诗,陇鸟明时亦效祥，天教合侍赭袍黄。九重城里骈莺舌，百子池边借鹄裳。夜臂翠帘条脱重，春笼珠殿荔枝香。紫宸朝退鸣鞘远，偷学山称万岁觞。
﻿寄陈正叔,金,赵秉文,七言律诗,渺渺西风去翼轻，霜林枫叶动秋声。嵩邛竞秀容多峭，河洛争流忌独清。广武山川留故垒，成皋草木閟空城。凭高一掬英雄泪，付与穷途阮步兵。
﻿赠磨镜李先生,金,赵秉文,七言律诗,自笑年来白发公，丹砂不肯借颜红。分无海上三山药，来访人间百岁翁。黄渎何曾涴明月，青天元不碍冥鸿。何时相约丹元子，便欲因之乘晓风。
﻿记梦,金,赵秉文,七言律诗,六年京国鬓尘黄，一望家山一断肠。病后始知谋退晚，梦中犹记和诗忙。风来竹里娟娟好，水过花间冉冉香。学道无成还自笑，人生习气果难忘。
﻿登天寿阁,金,赵秉文,七言律诗,人间赤日无处避，天上云居即宝坊。鸟飞无碍长空阔，人意自生高阁凉。风来为作不请友，午梦径到无何乡。黄昏索马出门去，犹望东华尘土黄。
﻿和刘云卿,金,赵秉文,七言律诗,屏山殁后使人悲，此外交亲我与雷。千里老怀何日写，一生笑口几回开。心知契阔留陈土，时复登临上吹台。目极天低雁回处，西风忽送好诗来。
﻿和种竹,金,赵秉文,七言律诗,君家种竹五七个，我亦近栽三数竿。两地平分风月破，大家留待雪霜看。土膏生色叶犹卷，客枕梦魂声已寒。见此又思君子面，何时相对倚栏干。
﻿寄元裕之,金,赵秉文,七言律诗,久雨新晴散痹顽，一轩凉思坐中间。树头风泻无穷水，天末云移不定山。宦味渐思生处乐，人生难得老来閒。紫芝眉宇何时见，谁与嵩山共往还。
﻿至日次刘云卿韵,金,赵秉文,七言律诗,此生天地一陈人，百岁三分过二分。老去光阴空惜日，愁来世事独看云。静中剥复观消长，身外荣枯任纠纷。犹有忧时心未已，卧听儿诵战场文。
﻿百五日独游西园,金,赵秉文,七言律诗,西园启钥起芳尘，满眼风光不属春。楼阁人非空似旧，蹊山岁久却成真。断桥没板横斜艇，古木欹垣碍去轮。老去搜诗厌彫斲，晚风吹水白鳞鳞。
﻿送宋飞卿二首 其一 ,金,赵秉文,七言律诗,雄豪两妙秀而文，不独吾云人亦云。贺监早知仙李白，薛宣那得吏朱云。秋风汴水伤今别，明月邠郊与子分。瘦李髯雷隔存殁，只愁诗垒不能军。
﻿送宋飞卿二首 其二 ,金,赵秉文,七言律诗,未能免俗聊从宦，遥望孤云忆旧庐。不乐径归真吏隐，得闲随分寄僧居。关山牢落三年梦，行李萧条一束书。想见莲花峰下遇，路人遥指倒骑驴。
﻿题王摩诘画明皇剑阁图,金,赵秉文,七言律诗,剑阁森危隔锦官，云间栈路细盘盘。天回日驭长安远，雨滴铃声蜀道难。当日六军同驻马，他时万里独回銮。伤心凝碧池头句，有底工夫作画看。
﻿和钦止河中即事,金,赵秉文,七言律诗,鹳鹊楼前一望时，长河寂寞送斜晖。人歌人哭几兴废，年去年来今是非。寒雨渭流人断渡，秋风汾水雁来稀。千村万落人烟霭，更许砧声暮捣衣。
﻿吊袁用之,金,赵秉文,七言律诗,卜筑中条四十秋，安排佳处近休休。隐居境为王官胜，仙伯名因少室留。架上残书灰烬冷，囊中妙药鬼神偷。伤心天柱峰头月，曾照先生杖屦游。
﻿古瓶蜡梅,金,赵秉文,七言律诗,石冷铜腥苦未清，瓦壶温水照轻明。土花晕碧龙纹涩，烛泪痕疏雁字横。未许功名归鼎鼐，且收风月入瓶罂。娇黄唤起昭阳梦，汉苑凄凉草棘生。
﻿雪意,金,赵秉文,七言律诗,门巷萧条日易曛，豆秸灰欲落江云。眼花淡淡初疑见，耳重萧萧竟不闻。便可一杯平体粟，不须六出点衣纹。慇勤急遣蓬莱使，探到梅花破几分。
﻿栗,金,赵秉文,七言律诗,渔阳上谷晚风寒，秋入霜林栗玉乾。未析棕榈封万壳，乍分混沌出双丸。宾朋宴罢煨秋熟，儿女灯前爆夜阑。千树侯封等尘土，且随园芋劝加餐。
﻿忆橙,金,赵秉文,七言律诗,怅望天涯驿骑尘，政须玉甲破芳新。可怜虚度梅梢月，无计相陪竹叶春。三日手香频入梦，一年秋好不关身。快须准备新诗句，傥有金苞赠故人。
﻿射虎,金,赵秉文,七言律诗,眼光百步透林寒，抵死嗔人守九关。只道草中藏白额，岂知世上有黄间。才闻父老愁三害，倏见熊罴寝一班。寄谢咸阳叹黄犬，何如雾豹隐南山。
﻿冬至,金,赵秉文,七言律诗,天时人事不难量，消尽群阴又一阳。千里家山凭梦到，数茎白发为愁长。老来度日惟经卷，病后关心祗药方。六十之年今过五，不须苦死问行藏。
﻿九月十一日夜对月,金,赵秉文,七言律诗,无花无酒过重阳，转觉闲居兴味长。明月岂随人薄厚，黄花不逐世炎凉。闰年节晚初过雁，老境衾寒知有霜。清境唤回蝴蝶梦，起寻竹影据胡床。
﻿答赵庆之节使,金,赵秉文,七言律诗,故人别后定何如，春雁来时忽寄书。壮岁从军几人在，老来分守五年馀。挂冠无计追弘景，襆被何时从魏舒。遥想西州贤父老，瓜畴闲伴故侯锄。
﻿菊二首 其一 ,金,赵秉文,七言律诗,水冷云疏木叶黄，绕篱目送雁南翔。酒倾桑落林庐静，秋入骚人齿颊香。人惜后期沾雨露，天教晚节傲风霜。凭谁寄语陶元亮，不为南山兴自长。
﻿菊二首 其二 ,金,赵秉文,七言律诗,西风吹叶静千林，独有幽香伴苦吟。细叶宫槐舒碧皱，小花佛顶晕黄深。谁怜细雨情何限，可忍清霜瘦不禁。寄语儿曹莫轻折，重阳留待付孤斟。
﻿题刘莱州像,金,赵秉文,七言律诗,当年二老赵张俦，独许先生第一流。异政曾闻山鬼伏，直声须向古人求。从来走卒知司马，到处儿童说细侯。惆怅当年旧游处，羊昙不肯过西州。
﻿九日会极目亭,金,赵秉文,七言律诗,孤亭高压冷云堆，九日登临贳酒杯。魏国河山残照在，梁王台殿野花开。鸥从白水明边没，雁向青天尽处回。未必龙山如此会，座中三馆尽英才。
﻿再和,金,赵秉文,七言律诗,秋兴高于滟滪堆，秋光并入阮公杯。霜凋蒲剑三棱折，雨裂荷衣十字开。北雁远浮梁水动，南云低抱楚天回。前年此日登高会，点检唯无短李才。
﻿过杨太尉坟,金,赵秉文,七言律诗,道傍古冢入荒榛，下马摩娑汉八分。谁谓皇天无老眼，却令大鸟泣孤坟。独携一盏霜风酒，共酹三峰日暮云。李杜就诛钩党起，可能天下独伤君。
﻿过庆阳,金,赵秉文,七言律诗,地形占得古金汤，感叹当时几战场。父子一家三范帅，功名异代两汾阳。四山带郭环天险，二水分流会女墙。想见公堂无一事，临川阁上日飞觞。
﻿暮春得寒字,金,赵秉文,七言律诗,九日聊偷一日闲，三分春色二分阑。乡关梦里人空老，风雨夜来花更残。乍坼瓮泥糕酒熟，未开火禁粥饧寒。何时投劾归田去，杨柳阴中把钓竿。
﻿过邠州二首 其一 ,金,赵秉文,七言律诗,地灵物秀古称雄，前有汾阳后范公。千古山川形胜地，两朝人物画图中。一家忠厚馀风化，七月蚕桑咏女功。谁识圣贤遗意在，黍离篇末继豳风。
﻿过邠州二首 其二 ,金,赵秉文,七言律诗,遥看泾水绕城流，下尽陂陀始见州。岁暮简书催出塞，天寒风雪送行舟。坡田井井龟图画，山路盘盘篆印缪。更欲慇勤访陈迹，夜深灯火伴牢愁。
﻿秋雨,金,赵秉文,七言律诗,十日秋霖不出门，门前流水似江村。墙头新竹大于母，砌下老桐今有孙。泽雁背飞惊吹急，濠鱼逆上避河浑。秋风未得乘槎便，拟控扶摇北海鹍。
﻿百塔,金,赵秉文,七言律诗,松林横截东南野，兰若斜连子午庄。平楚风烟开鄠杜，断碑岁月自隋唐。楼头山入诗人座，砌下泉分衲子房。更欲秦川穷胜槩，却从高塔望云阳。
﻿过石氏园,金,赵秉文,七言律诗,石氏园亭竹一围，眼前胜事只心知。幽禽有语能留客，流水无情自入池。客里岁华将尽日，梅边春信独来时。醉吟吟后无吟者，又得闲闲一首诗。
﻿挽刘云卿,金,赵秉文,七言律诗,人物于今叹渺然，如君才德几人全。忠言唐介初还阙，道学东莱不假年。黄壤苦埋经世志，青毡未了读书缘。西园酬唱空陈迹，泪洒南风擘素笺。
﻿二月见梅花,金,赵秉文,七言律诗,不应开处避严冬，无赖春寒雪尚封。纵使风霜欺尔瘦，可能桃李为君容。庞眉都尉嗟何晚，飞骑将军叹不逢。毕竟荣枯无定在，此花劝汝倒金钟。
﻿上巳游西园分韵得兰字与杨礼部携同院诸公赋二首 其一 ,金,赵秉文,七言律诗,相逢草草即杯盘，谁识吾曹个里欢。燕蹴檐花堕茵席，鱼摇波日动栏干。无穷照影溪溪柳，不住吹香畹畹兰。已属清明连上巳，更容飞盖接鹓鸾。
﻿上巳游西园分韵得兰字与杨礼部携同院诸公赋二首 其二 ,金,赵秉文,七言律诗,跨凤骑麟玉笋班，蹇驴不作杜陵酸。已烦茧纸书陈迹，更许仙舟泛碧澜。酒令致师严细柳，诗朋鏖战剧皋兰。鳌头却返瀛洲去，梦觉扬州鹤背宽。
﻿春寒花较迟,金,赵秉文,七言律诗,吟怀常恨负芳时，及至春来雪尚滋。榆荚半含椒粒色，柳条未变曲尘丝。墙阴更觉花开晚，水冷应知雁到迟。惭愧蓬莱老仙伯，已回和气入新诗。
﻿杨尚书宫直雪诗拟应制作某时在假闻而和之二首 其一 ,金,赵秉文,七言律诗,霰雪霏霏点玉英，玉堂铃索峭寒生。也应天上多珂叶，无赖人间有化城。兔苑因而贤者乐，羊羔加以圣之清。吾曹安预筹边事，且及新年贺太平。
﻿杨尚书宫直雪诗拟应制作某时在假闻而和之二首 其二 ,金,赵秉文,七言律诗,黄昏陡觉峭寒生，漏涩铜壶第几更。未放六花齐苑树，先留半月抹宫城。一陶风俗还纯素，尽领乾坤入太清。应是上方观下界，放教双眼一时明。
﻿残梅,金,赵秉文,七言律诗,寒梅不作白头新，相对依依似故人。要伴宾鸿并社燕，未随流水与红尘。空枝拟折犹堪嗅，残蕊重看不厌频。自是东皇催鼎食，无情风雨不关春。
﻿杏花,金,赵秉文,七言律诗,香传微雨隔帘栊，十载航舡不负公。愁见馀春纷雪白，且看初日眩霞红。两株副使莺吟里，一色新郎马足中。投老安能知许事，一鞭农事趁春风。
﻿访天宁周老,金,赵秉文,七言律诗,敝策羸童负束书，清晨渺渺独骑驴。乍辞天上尚书履，来访人间大士居。览镜年年非复我，照溪处处得逢渠。从今莫讶经过数，乞得闲身颇自如。
﻿庆学士叔献七十寿二首 其一 ,金,赵秉文,七言律诗,乞得闲身七十馀，知几初不为鲈鱼。胸中幸有平边策，林下聊观养性书。收拾云山归蜡屐，卷藏事业入篮舆。君王拊髀思颇牧，未许先生作隐居。
﻿庆学士叔献七十寿二首 其二 ,金,赵秉文,七言律诗,小筑龙潭德不孤，卢鸿新有草堂图。四朝人物今谁在，二老风流与我俱。把酒笑谈犹解醉，上山筋力不须扶。文章不逐年龄改，能为开兴作颂无。
﻿雪中登真定阁,金,赵秉文,五言绝句,风月不如意，寺楼高处吟。城中十万户，一雪太平心。
﻿连云潮退,金,赵秉文,五言绝句,夕阳明岛寺，海气入边城。潮落青鱼出，泥深白鸟行。
﻿河上二首 其一 ,金,赵秉文,五言绝句,筑堰分泉脉，开沟断荻芽。风期占月晕，水信谶桃花。
﻿河上二首 其二 ,金,赵秉文,五言绝句,旱爱濒河麦，晴怜唤雨鸠。春随挑菜侣，月趁捕鱼舟。
﻿郎山杂咏十首 其一 天城,金,赵秉文,五言绝句,造化抟清气，秀出天城山。青松伴僧老，白云如我闲。
﻿郎山杂咏十首 其二 马耳峰,金,赵秉文,五言绝句,房驷落人间，入石露双碧。月明闻夜嘶，惊落山头石。
﻿郎山杂咏十首 其三 仙人峰,金,赵秉文,五言绝句,世界几微尘，古今一昏晓。笑谢区中缘，独立万物表。
﻿郎山杂咏十首 其四 摩云峰,金,赵秉文,五言绝句,青山本无情，白云自来往。身在浮云中，仰看浮云上。
﻿郎山杂咏十首 其五 独冠峰,金,赵秉文,五言绝句,大埚难为兄，小埚难为弟。百里见主峰，众山皆迤逦。
﻿郎山杂咏十首 其六 五芝峰,金,赵秉文,五言绝句,白云如幽人，出山本无期。朝来抱幽石，五峰成五芝。
﻿郎山杂咏十首 其七 郁秀峰,金,赵秉文,五言绝句,道人西涧来，衣上南山雨。心知石堂烟，晴峰正堪数。
﻿郎山杂咏十首 其八 泓云泉,金,赵秉文,五言绝句,蔼蔼春云滋，岩溜滴泉乳。独留一泓碧，去作人间雨。
﻿郎山杂咏十首 其九 上龙门,金,赵秉文,五言绝句,南北两石门，上下一灵鹫。仰看莲峰立，忽见天门透。
﻿郎山杂咏十首 其十 下龙门,金,赵秉文,五言绝句,乱峰排鸟道，一水会龙门。禹力不到处，犹如沧海尊。
﻿奉命奏告山陵四首 其一 ,金,赵秉文,五言绝句,祗命款园陵，俶装事行役。黄叶宿几程，青山馆三日。
﻿奉命奏告山陵四首 其二 ,金,赵秉文,五言绝句,西山积翠气，空外摩青天。飞筇不到处，独鸟冲寒烟。
﻿奉命奏告山陵四首 其三 ,金,赵秉文,五言绝句,山前红树合，山顶白云封。山中有兰若，日暮闻疏钟。
﻿奉命奏告山陵四首 其四 ,金,赵秉文,五言绝句,山月出未高，林深鸟犹梦。霜落人未知，寒添觉声重。
﻿游崆峒四绝 其一 青龙峒,金,赵秉文,五言绝句,青龙不可见，云自洞中出。为雨济人间，归时杳无迹。
﻿游崆峒四绝 其二 仙人桥,金,赵秉文,五言绝句,绝涧初无路，通仙忽有桥。偶携青竹杖，平步到云霄。
﻿游崆峒四绝 其三 翠屏山,金,赵秉文,五言绝句,山作屏风样，其如空翠何。不遮秋塞尽，空障夕阳多。
﻿游崆峒四绝 其四 参云亭,金,赵秉文,五言绝句,鸟语山更静，松声风自寒。不嫌云气湿，来此凭栏干。
﻿题扇头,金,赵秉文,七言绝句,文书勾引黑甜乡，倦枕抛书午梦长。梦里棋声惊雨雹，觉来窗隙有斜阳。
﻿平湖戏鸭图,金,赵秉文,七言绝句,平湖飞下蹙双纹，翻动江南水底云。尽日自来还自去，尘埃满眼不如君。
﻿春游四首 其一 ,金,赵秉文,七言绝句,草荒一径抱村斜，日暮初归拜扫车。犹有饥鸦来攫肉，觇人飞下杜梨花。
﻿春游四首 其二 ,金,赵秉文,七言绝句,无数飞花送小舟，蜻蜓款立钓丝头。一溪春水关何事，皱作风前万叠愁。
﻿春游四首 其三 ,金,赵秉文,七言绝句,树藏修竹竹藏门，门外清流几股分。行过小桥人不见，背阴花气隔墙闻。
﻿春游四首 其四 ,金,赵秉文,七言绝句,烟外丝丝风柳斜，春光也自到天涯。太平有象村村酒，寒食无家处处花。
﻿暮归,金,赵秉文,七言绝句,贪看孤鸟入重云，不觉青林雨气昏。行过断桥沙路黑，忽从电影得前村。
﻿正觉院,金,赵秉文,七言绝句,斋时一钵僧上堂，履声如水度秋窗。斜阳满地槐阴薄，幽鸟飞来施食幢。
﻿登嵩顶,金,赵秉文,七言绝句,危蹑嵩山顶上来，五髯龙对八仙台。不知眼界阔多少，直尽黄河一曲回。
﻿少林,金,赵秉文,七言绝句,只么西来坐面墙，更无一法付神光。少林自有吹毛物，三十六峰如剑铓。
﻿石楼,金,赵秉文,七言绝句,月约风期屡往还，水声山色石楼间。大家也入香山去，那个心如白傅闲。
﻿题南城楼,金,赵秉文,七言绝句,楼上遥看郊外村，不须骑马坐平分。人家应在青山外，时有归牛下白云。
﻿香岩寺壁,金,赵秉文,七言绝句,一夕秋风变素商，萧萧云物换新凉。片云不作前溪雨，飞过高城有底忙。
﻿嵩山道中二首 其一 ,金,赵秉文,七言绝句,为爱青山懒著鞭，吟诗时作鹤头偏。蓦然得句惊飞鸟，扑簌岩花堕马前。
﻿嵩山道中二首 其二 ,金,赵秉文,七言绝句,屋头山色静无埃，竹里柴门水际开。惊怪篱中犬迎吠，有人知自碧峰来。
﻿题扇头,金,赵秉文,七言绝句,魏三句里数声橹，秦七词中万点鸦。好在团团明月底，一弯流水几人家。
﻿三学院对月,金,赵秉文,七言绝句,何年觐佛朝天子，各以宝花楼阁俱。为问上方银世界，不知有此夜寒无。
﻿清居寺五杉亭观子野留题,金,赵秉文,七言绝句,五杉今日祗三株，曾是诗人叹息馀。君去我来杉尚在，断肠君没见君书。
﻿回春谷,金,赵秉文,七言绝句,冰崖雪柱道人家，谷榜回春事巳夸。却恐阳和在泉底，未春先发忍冬花。
﻿秘魔岩,金,赵秉文,七言绝句,铁锁关藏五百龙，文殊游戏作神通。山僧要辨金刚眼，莫谓鱼虾在此中。
﻿登万寿阁,金,赵秉文,七言绝句,中州之山台山高，遍寻五顶无乃劳。老去看山无脚力，直凭一阁了秋毫。
﻿马头,金,赵秉文,七言绝句,天外乱山围旷野，水边孤塔背层城。马头才指桑乾路，愁见行人问去程。
﻿赵桥,金,赵秉文,七言绝句,天垂旷野初疑合，地转深岩忽似穷。偶向高崖闻笑语，寒舂一带夕阳中。
﻿鸡鸣山,金,赵秉文,七言绝句,烟蒸山腹晴犹湿，河带冰澌暖渐流。独上鸡鸣看日出，五云多处是皇州。
﻿卢沟,金,赵秉文,七言绝句,河分桥柱如瓜蔓，路入都门似犬牙。落日卢沟沟上柳，送人几度出京华。
﻿渔阳道中,金,赵秉文,七言绝句,盘山曾借上方眠，落月苍苍响石泉。夜半峰头听鸣鹿，半崖松子落阶前。
﻿达北京,金,赵秉文,七言绝句,小车日日碾征尘，卧即看书坐欠伸。露宿风餐二千里，青山无处不随人。
﻿龙山怪松,金,赵秉文,七言绝句,自笑书生骨相穷，倒骑驴看两三峰。天东稍喜无碑读，踏雪还来看怪松。
﻿东京见梅,金,赵秉文,七言绝句,二月天东冻未苏，梅花有骨也青癯。一枝萼绿来千里，为问东君管得无。
﻿辽东,金,赵秉文,七言绝句,几家篱落枕江边，树外秋明水底天。日暮沙禽忽惊起，一痕冲破浪花圆。
﻿北都雪望,金,赵秉文,七言绝句,千山雪尽出樵车，一径云迂去似蛇。小屋平头墟落里，吹烟起处是人家。
﻿北都小雪,金,赵秉文,七言绝句,边城小雪试年华，烟冷貔貅十万家。探使不来人半醉，将军毡帐卓平沙。
﻿锦波亭,金,赵秉文,七言绝句,柳影移堤步晚凉，清溪放月水泱泱。胸中经纬天机锦，闲却小亭风露香。
﻿袭香亭二首 其一 ,金,赵秉文,七言绝句,小桥虹影截波光，面面荷花镜里妆。风月要知无尽处，一亭分作两亭香。
﻿袭香亭二首 其二 ,金,赵秉文,七言绝句,黄堂公退吏人稀，露下西溪鹤未知。一榻清香无著处，晓风残月独来时。
﻿鸡鸣山下桥,金,赵秉文,七言绝句,两山相对翠屏开，一水中流碍石回。桥北桥南路分处，红尘一骑日边来。
﻿雨晴二首 其一 ,金,赵秉文,七言绝句,东风时送瓦沟声，欹枕幽窗梦自惊。睡起不知云已散，夕阳偏向柳梢明。
﻿雨晴二首 其二 ,金,赵秉文,七言绝句,一抹平林媚夕晖，山烟漠漠燕飞飞。倚栏遥认天边电，何处行人带雨归。
﻿圣安小集,金,赵秉文,七言绝句,松轩却扇风仍好，苔径无花雨亦香。门外市声鏖午枕，老僧元不下禅床。
﻿灵感寺二首 其一 ,金,赵秉文,七言绝句,斜廊深院断人行，雪聚松了立鸟清。僧腊数残门乍启，惊飞谇语独含情。
﻿灵感寺二首 其二 ,金,赵秉文,七言绝句,青青隐隐入烟微，一日看山坐水涯。何事晚来风截断，偶看白鸟过林时。
﻿和子约立春,金,赵秉文,七言绝句,唐虞礼乐岁元新，齐鲁中书有大臣。泰和三年调玉烛，衣冠万国拜王春。
﻿和舜元杂诗二首 其一 ,金,赵秉文,七言绝句,瘦马龙钟两鬓华，敲门避雨野人家。门前篱落犹悬露，十里晚风吹断霞。
﻿和舜元杂诗二首 其二 ,金,赵秉文,七言绝句,三五残星阙角东，淡黄杨柳月明中。贪看稚子收残叶，驻马天街满袖风。
﻿二青图,金,赵秉文,七言绝句,大青天骥之云仍，小青八尺犹龙腾。三十年来无汗马，不将遗像铸兴陵。
﻿古北口,金,赵秉文,七言绝句,几家墟落兵戈外，数亩荒田谷涧中。日暮围场来野鹿，令人长忆笔头公。
﻿北苑寓直,金,赵秉文,七言绝句,柳外宫墙粉一围，飞尘障面捲斜晖。潇潇几点莲塘雨，曾上诗人下直衣。
﻿寓望,金,赵秉文,七言绝句,蒲根閤閤乱蛙鸣，点水杨花半白青。隔岸风来闻鼓吹，柳阴深处有园亭。
﻿抚州二首 其一 ,金,赵秉文,七言绝句,萧寺金风动刹竿，西城北斗挂栏干。一虫不响夜更静，片月未高山已寒。
﻿抚州二首 其二 ,金,赵秉文,七言绝句,燕赐城边春草生，野狐岭外断人行。沙平草远望不尽，日暮惟有牛羊声。
﻿戴花,金,赵秉文,七言绝句,病来杯酒懒重持，强为残花折一枝。人老易悲花易落，东风休近鬓边吹。
﻿西溪,金,赵秉文,七言绝句,山垠西北尘沙少，水际东南风月宽。尽日朱门人不到，凫鹥引子傍栏干。
﻿夏直,金,赵秉文,七言绝句,玉堂睡起苦思茶，别院铜轮碾露芽。红日转阶帘影薄，一双蝴蝶上葵花。
﻿玉堂二首 其一 ,金,赵秉文,七言绝句,玉堂看到午阴移，日暮春风下直迟。误喜交番旗脚转，隔墙送过小桃枝。
﻿玉堂二首 其二 ,金,赵秉文,七言绝句,玉堂阴合冷窗纱，雨过银泥引篆蜗。萱草茙葵俱不见，蜂声满院采槐花。
﻿过邯郸,金,赵秉文,七言绝句,十五年来黍一炊，丛台重觅旧题诗。而今马上行人老，不似当初过赵时。
﻿临洺,金,赵秉文,七言绝句,聪山洺水送还迎，世事浮云几变更。白发重来相识尽，逢人欲问小时名。
﻿真际柏,金,赵秉文,七言绝句,赵州东院庭前柏，二百年来屈铁柯。莫怪两株缠欲死，后来禅客葛藤多。
﻿滹沱,金,赵秉文,七言绝句,滹沱一箭截天来，六月砅雷打土崖。一夜北风吹岸改，直从中渡牵船回。
﻿墨梅,金,赵秉文,七言绝句,画师不作胭脂面，却恐傍人嫌我真。相逢莫道不相识，夏馥从来琢玉人。
﻿香山,金,赵秉文,七言绝句,山秀薰人欲破斋，临行别语更徘徊。笔头滴下烟岚句，知是香山境里来。
﻿题阎立本职贡图临本二首 其一 ,金,赵秉文,七言绝句,周王职贡朝万邦，右相丹青古无双。好本不应天下独，解如明月印千江。
﻿题阎立本职贡图临本二首 其二 ,金,赵秉文,七言绝句,金犀剺面觇天庭，王会图中见典刑。已了宣威沙漠事，更烦右相写丹青。
﻿夏日,金,赵秉文,七言绝句,树木交阴鸟自呼，蘧蘧残梦破华胥。虚檐一道风如水，展尽床头几叶书。
﻿太宁吟诗台雨中,金,赵秉文,七言绝句,易州山水甲天下，一日太宁如死灰。山意似羞人识面，雨昏丞相赋诗台。
﻿涞阳道中,金,赵秉文,七言绝句,石头荦确水纵横，人在青山影里行。忽悟过溪惊笑语，断崖茅屋暮舂声。
﻿昌平狄梁公庙,金,赵秉文,七言绝句,力扶沧海将颓日，目送西山不尽云。一邑岂能专惠爱，至今天下不名君。
﻿灵峰院,金,赵秉文,七言绝句,天门划断两崖青，拄杖灵峰顶上行。一片白云岩下起，不教眼力尽东溟。
﻿燕,金,赵秉文,七言绝句,宦游怜我食官仓，赢得青青两鬓苍。不识无情双燕子，南来北去为谁忙。
﻿登晋阳阁,金,赵秉文,七言绝句,陂陀势尽晋川开，一线汾河掌上来。斜日西风倚高阁，白乌飞过天门回。
﻿涌云楼雨二首 其一 ,金,赵秉文,七言绝句,片云头上一声雷，欲到冠山风引回。窗外忽传林叶响，坐看飞雨入楼来。
﻿涌云楼雨二首 其二 ,金,赵秉文,七言绝句,帘雨风斜不上钩，栏干吹湿怕人愁。雷声驱雨东山去，留下斜阳恰半楼。
﻿中山会故人,金,赵秉文,七言绝句,三十二年役梦魂，故人老尽一身存。灯前细讲当时话，别后相思谁与论。
﻿楼上二首 其一 ,金,赵秉文,七言绝句,楼头四面好风生，下与遥山一样平。睡起沙幮欹枕处，恰如水底看云行。
﻿楼上二首 其二 ,金,赵秉文,七言绝句,山城过雨怯衣单，清晓楼头六月寒。却唤奚奴添半臂，要乘凉气倚栏干。
﻿下直,金,赵秉文,七言绝句,绿槐影里鸟呼风，退食凉生襟袖中。满地绿苔承步幛，楸花无蒂落深宫。
﻿宿王佐寺,金,赵秉文,七言绝句,鞍山柘水事茫茫，犹记同游宿上方。老大重寻窗下宿，残经挂壁故人亡。
﻿送人之河中,金,赵秉文,七言绝句,功名蚁穴梦南柯，投老空门不较多。试看铁牛无用处，横身终古负黄河。
﻿潭上二首 其一 ,金,赵秉文,七言绝句,倒影花枝照水明，三三五五岸边行。今年潭上游人少，不是东风也世情。
﻿潭上二首 其二 ,金,赵秉文,七言绝句,日斜飞尽往来尘，为怕春愁恋酒樽。醉里不知归去晚，先声留著颢华门。
﻿中秋日郊外遇雨,金,赵秉文,七言绝句,斜风吹雨水生寒，荷盖倾珠下芡盘。惊起鹭鸶眠不得，冲烟飞过蓼花滩。
﻿燕子图三首 其一 ,金,赵秉文,七言绝句,一别天涯十见春，重来白发一番新。心知话尽春愁处，相对依依如故人。
﻿燕子图三首 其二 ,金,赵秉文,七言绝句,祝尔区区万里身，锦书回寄莫辞频。而今塞北看双翼，多少中原失意人。
﻿燕子图三首 其三 ,金,赵秉文,七言绝句,交亲消息两何如，满眼兵戈不得书。为问南来新燕子，衔泥曾复到吾庐。
﻿登定安阁,金,赵秉文,七言绝句,春风吹袖著栏干，薄雾初收雪未残。拟折梅花遮远日，愁看直北是长安。
﻿题李平父画黄山蹇驴诗图二首 其一 ,金,赵秉文,七言绝句,浮光林杪水参差，意想先生得句时。千古黄山山下路，蹇驴不是少人骑。
﻿题李平父画黄山蹇驴诗图二首 其二 ,金,赵秉文,七言绝句,三十年前济水东，诗人曾识蹇驴翁。而今画出推敲势，却恐相逢是梦中。
﻿荥阳古槐,金,赵秉文,七言绝句,荥阳县东千占槐，人言曾见汉朝来。不知几觉南柯梦，直至如今唤不回。
﻿虎牢,金,赵秉文,七言绝句,两崖峡束枕洪涛，自古英雄争虎牢。苍天胡为设此险，长使战骨如山高。
﻿新安道中,金,赵秉文,七言绝句,草根啾唧候虫鸣，月黑山腰信马行。夹路水声长在耳，六根先得一根清。
﻿河上公庙,金,赵秉文,七言绝句,河上丈人忘姓名，一编道德了一生。时来河上观物化，投胶欲变黄河清。
﻿稠桑谷遇雨,金,赵秉文,七言绝句,穷秋两渡稠桑谷，马滑还经险路过。骑上下山三十里，天教冲雨看黄河。
﻿游华山四绝 其一 ,金,赵秉文,七言绝句,石头荦确水纵横，过雨山閒草屦轻。未到上方先满意，倚天青壁看云生。
﻿游华山四绝 其二 ,金,赵秉文,七言绝句,我与青山有旧盟，淡云微雨忽渝平。朝来自献三峰出，真个山神不世情。
﻿游华山四绝 其三 ,金,赵秉文,七言绝句,仙人仙去有仙掌，袖中掷下青芙蓉。遗与杨羲书一纸，暂留笙鹤驻中峰。
﻿游华山四绝 其四 ,金,赵秉文,七言绝句,玉龟山下古仙真，许我天台一化身。拟把岳莲骑白鹤，下看浮世尽红尘。
﻿雨晴,金,赵秉文,七言绝句,一春无雨作泥香，碧瓦朝来泛霁光。留得紫薇花上露，几招渴燕下雕梁。
﻿济源四绝 其一 ,金,赵秉文,七言绝句,歌管年年乐太平，而今钲鼓替欢声。裴公祠下无穷水，好乞馀波为洗兵。
﻿济源四绝 其二 ,金,赵秉文,七言绝句,祠前缭绕无穷水，竹杪参差不尽山。极目水穷山尽处，天坛犹在白云间。
﻿济源四绝 其三 ,金,赵秉文,七言绝句,树映楼台水映空，溪容林意两溶溶。夏山如醉无人画，远处微茫近处浓。
﻿济源四绝 其四 ,金,赵秉文,七言绝句,毵毵云木晓相参，寺枕龙蟠十顷潭。一径通幽竹深处，居人指似侍中庵。
﻿一雨,金,赵秉文,七言绝句,遥望丛林一塔孤，蹇骑日转古城隅。夜来一雨添新涨，潋滟滩头渐欲无。
﻿山行四绝 其一 ,金,赵秉文,七言绝句,终日看云不忍还，马蹄荦确两山间。雨声欲到诗人耳，云气先濛一半山。
﻿山行四绝 其二 ,金,赵秉文,七言绝句,漠漠青田鹭啄苔，背人飞去又飞回。青山影里衔青稻，知是济源枋口来。
﻿山行四绝 其三 ,金,赵秉文,七言绝句,树根系筏水沦漪，雨里看山也大奇。不见文公陈迹在，摩挲苔壁认题诗。
﻿山行四绝 其四 ,金,赵秉文,七言绝句,玉柱峰前紫翠堆，道人架竹引泉来。穿云络石无人见，下赴龙门作怒雷。
﻿和杨尚书之美韵四绝 其一 ,金,赵秉文,七言绝句,河南夫子两程子，要与洙泗继后尘。濂溪先生为张本，舞雩风里浴沂春。
﻿和杨尚书之美韵四绝 其二 ,金,赵秉文,七言绝句,东莱两本不朽计，读书原委有来因。伤哉绝笔大事记，续经未了已亡身。
﻿和杨尚书之美韵四绝 其三 ,金,赵秉文,七言绝句,诸公辨论助怪惊，削去训传非人情。大公至正本无我，吾道初如日月明。
﻿和杨尚书之美韵四绝 其四 ,金,赵秉文,七言绝句,汉儒俗学欺盲聋，独有一士超樊笼。君家子云晚治易，圣人门户见重重。
﻿雪望,金,赵秉文,七言绝句,吹面风来受雪寒，宝花楼阁五云端。舡移忽破琼瑶影，丹凤桥边驻马看。
﻿题刘德温画湖山丰夏横幅四绝 其一 ,金,赵秉文,七言绝句,闻道神仙郭恕先，曾将清夏写湖山。而今宝墨归天上，时许刘郎见一斑。
﻿题刘德温画湖山丰夏横幅四绝 其二 ,金,赵秉文,七言绝句,湖山清夏不应丰，一径林阴水石中。六月凉生清蒻底，钓鱼船上一丝风。
﻿题刘德温画湖山丰夏横幅四绝 其三 ,金,赵秉文,七言绝句,风来山脚水沦涟，林影参差舞镜天。袖里长安遮日手，绿阴多处弄潺湲。
﻿题刘德温画湖山丰夏横幅四绝 其四 ,金,赵秉文,七言绝句,远处微茫近处浓，岸容林意两溶溶。夏山如醉无人画，更倩刘郎作几峰。
﻿蝉,金,赵秉文,七言绝句,薄薄秋云两翼轻，淤泥脱迹便恢声。可能枵腹凉阴底，受尽人间风露清。
﻿题东坡画古柏怪石图三首 其一 ,金,赵秉文,七言绝句,荒山老柏蘖拥肿，相伴丑石反成妍。有人披图笑领似，不才如我终天年。
﻿题东坡画古柏怪石图三首 其二 ,金,赵秉文,七言绝句,人生散材如散木，槁死深山病益奇。放出参天二千尺，安用荒藤缠绕为。
﻿题东坡画古柏怪石图三首 其三 ,金,赵秉文,七言绝句,东坡戏墨作树石，笔势海上驱风涛。画师所难公所易，未必此图如此高。
﻿即事,金,赵秉文,七言绝句,楼头不见暮山重，遥认青林雨意浓。一阵风来忽吹散，断云还补两三峰。
﻿宿朱家寺,金,赵秉文,七言绝句,撤幕风来远更清，窗开野旷见云生。夜深古殿无灯烛，画壁时因掣电明。
﻿三苏帖二首 其一 ,金,赵秉文,七言绝句,他年鸿雁各分飞，风雨潇潇有所思。犹记读书怀远驿，夜深灯火对床时。
﻿三苏帖二首 其二 ,金,赵秉文,七言绝句,君家一日会三苏，翰墨人间今古无。时向明窗展横幅，不须更写德星图。
﻿金水河,金,赵秉文,七言绝句,金水河边驻马时，熙春阁外夕阳微。旧时同乐园前水，曾照寒鸦几度归。
﻿管幼安濯足图,金,赵秉文,七言绝句,道丧何人识重轻，白头不作魏公卿。沧浪濯足知君意，浊水那能浼我清。
﻿庞才卿画长江图,金,赵秉文,七言绝句,青山隐隐水悠悠，何处长江是尽头。欸乃一声人不见，忽从天际下归舟。
﻿晚登太史台二首 其一 ,金,赵秉文,七言绝句,云镂残阳一线金，西风吹雨破层阴。归鸦怪得红翻背，返照依依在远林。
﻿晚登太史台二首 其二 ,金,赵秉文,七言绝句,市桥落日与波平，返照前湾别舸明。不觉城头来溟色，回看天际暮烟生。
﻿净安寺紫蜡梅,金,赵秉文,七言绝句,倩谁传语主林神，莫以时宜斗斩新。只是旧时黄面老，而今现作紫金身。
﻿坡阳归隐图,金,赵秉文,七言绝句,年过六秩尚蹉跎，奈此坡阳归隐何。不是不归归未得，家山虽好虎狼多。
﻿九日繁台寺,金,赵秉文,七言绝句,九日登临一散怀，繁台寺下插花回。空明衣上波光动，知是扁舟泛月来。
﻿题移刺右丞画双鹿图二首 其一 ,金,赵秉文,七言绝句,忘言老人写双鹿，笔力不减东丹王。右相丹青乃馀事，向来勋业扶明昌。
﻿题移刺右丞画双鹿图二首 其二 ,金,赵秉文,七言绝句,当年扈从直长杨，想见秋山槲叶黄。沙外小滩圆似月，眼明双鹿噍斜阳。
﻿道傍古槐,金,赵秉文,七言绝句,虬枝盘屈尚百尺，不肯为人充栋梁。六月行人汗如洗，尚能于世作清凉。
﻿昭君出塞图,金,赵秉文,七言绝句,无情汉月解随人，羞向天涯照妾身。闻道将军侯万户，已将功业上麒麟。
﻿子卿归汉图,金,赵秉文,七言绝句,节旄落尽始归来，白发龙钟老可哀。犹胜生降不归汉，将军空有望乡台。
﻿庞才卿画春山归隐图,金,赵秉文,七言绝句,了无车马到山家，门外东风扫落花。春入山閒人不见，无时无处不烟霞。
﻿中牟阳冰篆,金,赵秉文,七言绝句,龙蛇起陆虫蚀木，商盘周鼓秦刻馀。中牟三异今分四，断碑残缺阳冰书。
﻿同乐园二首 其一 ,金,赵秉文,七言绝句,春归空苑不成妍，柳影毵毵水底天。过却清明游客少，晚风吹动钓鱼舡。
﻿同乐园二首 其二 ,金,赵秉文,七言绝句,石作墙垣竹映门，水回山复几桃源。毛飘水面知鹅栅，角出墙头认鹿园。
﻿过杨太尉坟,金,赵秉文,七言绝句,直道从来自不容，断碑千载尚尘封。潼关关下坟三尺，清节高于太华峰。
﻿游上清宫四首 其一 ,金,赵秉文,七言绝句,阴阴垂柳净朝晖，城郭山林果是非。步绕仙坛香露湿，紫玟瑰刺骨人衣。
﻿游上清宫四首 其二 ,金,赵秉文,七言绝句,醮罢琳宫日更长，坐看幡影午悠扬。幽人唤起青童睡，苔径扫花筠帚香。
﻿游上清宫四首 其三 ,金,赵秉文,七言绝句,细细薰风淡淡阴，过云抛雨上花心。黄莺渴咮沾微润，飞上高枝作好音。
﻿游上清宫四首 其四 ,金,赵秉文,七言绝句,细雨薰风未熟梅，仙禽啄实下莓苔。夏芳将尽无多景，红白葵花相背开。
﻿草堂,金,赵秉文,七言绝句,几家篱落掩柴关，尽在浮岚涌翠间。稻垄明边通白水，竹梢缺处补青山。
﻿题东坡与佛印帖,金,赵秉文,七言绝句,鲁公食粥已数月，苏子探囊无一钱。身后胡椒八百斛，尔曹堪笑亦堪怜。
﻿过长安二首 其一 ,金,赵秉文,七言绝句,汉苑秦宫半夕阳，年年春色管兴亡。霸桥折尽青青柳，不为行人也断肠。
﻿过长安二首 其二 ,金,赵秉文,七言绝句,茂陵玉碗苔痕土，魏帝金盘月泫津。独有乾陵陵上柏，年来风雨不能神。
﻿过咸阳二首 其一 ,金,赵秉文,七言绝句,独立桥边望白云，摩挲古冢石麒麟。千秋万古功名骨，尽作咸阳原上尘。
﻿过咸阳二首 其二 ,金,赵秉文,七言绝句,上林池籞锁芳尘，直抵南山不属人。世上千年陵谷变，千村桑柘鹁鸪春。
﻿荔支图,金,赵秉文,七言绝句,雨滴铃声蜀道长，都缘一曲荔支香。宣和无限丹青手，好画当年花石纲。
﻿呼群鸣鹿图二首 其一 ,金,赵秉文,七言绝句,麑班剥落错古锦，麚角轮囷生肉芝。呦呦谁见呼群态，忆在秋山扈从时。
﻿呼群鸣鹿图二首 其二 ,金,赵秉文,七言绝句,霜林枫叶动秋山，谁道呦呦物性闲。同类呼群更媒祸，世间何处不黄间。
﻿临韩干马,金,赵秉文,七言绝句,秋日平原看肉飞，千金市骨眼中稀。世间赖有丹青手，韩干丹青又已非。
﻿五岳观四绝 其一 昼,金,赵秉文,七言绝句,浏浏清风下曲阿，亭亭午影转庭柯。帘钩不捲通明处，时有流莺趁蝶过。
﻿五岳观四绝 其二 夜,金,赵秉文,七言绝句,愔愔小雨一灯荧，犹记灵宫夜叩扃。绕树惊乌栖不定，踏翻柏子落阶庭。
﻿五岳观四绝 其三 晓,金,赵秉文,七言绝句,一声鹎鵊唤年芳，底事惊回蝶梦长。独倚栏干梳白发，满襟清快晓风凉。
﻿五岳观四绝 其四 暮,金,赵秉文,七言绝句,移床坐到晚凉时，手弄清泉似小儿。古观无人苍柏暗，偶看宿鸟暮争枝。
﻿载梅,金,赵秉文,七言绝句,满车饱载梅花共，车声㗀㗀不成弄。月落参横画角哀，横眠正作梅花梦。
﻿鸿沟,金,赵秉文,七言绝句,山川依旧霸图空，楚汉分沟一峡中。金翅鸟王分海立，却应筦尔笑英雄。
﻿题东岩道人读书堂,金,赵秉文,七言绝句,山头佛屋三五间，山势相连石岭关。名字不妨从我改，便称元子读书山。
﻿哀李平父,金,赵秉文,七言绝句,妙画清诗绝点尘，丹青才了已无身。钓台即是西州路，长使羊昙泪满巾。
﻿游崆峒四绝 其一 ,金,赵秉文,七言绝句,西邻鸟鼠北朝那，泾水东流入大河。一上参云亭上望，山川满目夕阳多。
﻿游崆峒四绝 其二 ,金,赵秉文,七言绝句,金汤形胜满秦中，战鼓惊飞北塞鸿。为向崆峒山试道，可能高枕听松风。
﻿游崆峒四绝 其三 ,金,赵秉文,七言绝句,断碑零落任苔封，想像当时问道宫。烟锁洞天三十六，时人空礼白云中。
﻿游崆峒四绝 其四 ,金,赵秉文,七言绝句,万松声里暮涛寒，尽在参云一望间。只欠悬流二千尺，天风吹下翠屏山。
﻿洮石砚,金,赵秉文,七言绝句,何年洮石鸭头绿，磨研来伴中书公。乞与玉堂挥翰手，便欲草檄系西戎。
﻿马上见桃花,金,赵秉文,七言绝句,可怜马上逢春色，不得明窗贮古瓶。只恐东风易零落，兔葵燕麦又青青。
﻿跋黄华墨竹二首 其一 ,金,赵秉文,七言绝句,老可能为竹写真，东坡解与竹传神。墨君有语君知否，须信黄华是可人。
﻿跋黄华墨竹二首 其二 ,金,赵秉文,七言绝句,淡墨闲临谢女真，萧然林下自风神。世间亦有丹青手，只解寻常写市人。
﻿闰八月十八日会同馆诸公同赋绝句五首 其一 ,金,赵秉文,七言绝句,一年十二度圆月，及到中秋此夜偏。天意自怜风露爽，更教明月十三圆。
﻿闰八月十八日会同馆诸公同赋绝句五首 其二 ,金,赵秉文,七言绝句,闰年都未有新霜，探借秋花十日香。径约同僚同一醉，有花有酒即重阳。
﻿闰八月十八日会同馆诸公同赋绝句五首 其三 ,金,赵秉文,七言绝句,太平胜事古难并，且尽清欢伴醉醒。座上少年三馆秀，也知傍有老人星。
﻿闰八月十八日会同馆诸公同赋绝句五首 其四 ,金,赵秉文,七言绝句,老去追欢强不能，少时思酒似痴蝇。佩刀左右更相笑，我已年来绝爱憎。
﻿闰八月十八日会同馆诸公同赋绝句五首 其五 ,金,赵秉文,七言绝句,宾主相忘间浊清，坐中谈笑杂歌声。道人嘿坐无分别，总是秋风万籁鸣。
﻿宿索水,金,赵秉文,七言绝句,楚汉相随京索间，路人指点旧河关。英雄成败一邱土，云自高飞水自闲。
﻿列子庙二首 其一 ,金,赵秉文,七言绝句,天禄雠书已断编，枉将放荡杂真筌。如何得似东皋子，删却杨朱力命篇。
﻿列子庙二首 其二 ,金,赵秉文,七言绝句,东土西天一幻缘，先生古佛岂其仙。攓蓬指处无生死，勘破髑髅未兆前。
﻿平泉店逢夏使,金,赵秉文,七言绝句,穹庐毳服异华风，马上相逢一笑同。赠我何劳绕朝策，贺兰千里已胸中。
﻿翠微寺二首 其一 ,金,赵秉文,七言绝句,南山常怀退之诗，未说云烟润色之。要见山光如泼黛，更须留待雨晴时。
﻿翠微寺二首 其二 ,金,赵秉文,七言绝句,南山深锁翠微宫，寺在山南十里东。祇怪朝来衫袖湿，不知身在翠微中。
﻿初闻雁,金,赵秉文,七言绝句,嘱尔南来新雁群，封书好寄未归人。天涯憔悴多风雪，回首中原又一春。
﻿宿遂初园,金,赵秉文,七言绝句,病身三日园亭主，自庆还须把一杯。犹胜西邻王学士，金门到老不曾来。
﻿暮春用寒字韵二首 其一 ,金,赵秉文,七言绝句,柳阴彩舰系朱栏，楼外鞦韆搭画杆。祓禊人归池馆静，吹花风急皱波寒。
﻿暮春用寒字韵二首 其二 ,金,赵秉文,七言绝句,一年芳物已阑珊，年少春愁为牡丹。村落人家雨前后，蓬窗罩纸护蚕寒。
﻿别春,金,赵秉文,七言绝句,年年春去归何处，今日须为别一番。把酒问花花不语，夜来风雨泪珊珊。
﻿柏人光武庙,金,赵秉文,五言排律,真人开有汉，帝业肇无蒌。洒落君臣契，艰危庙社图。山川扶鄗邑，日月拱东都。社稷千秋里，风云四达衢。北风吹雨雪，西日照桑榆。旧物馀翁仲，荒祠老祝巫。功臣遗像在，时有鼠衔须。
﻿谒北岳,金,赵秉文,五言排律,四大神仪一，群山太茂尊。奠方荒冀宅，视礼配天孙。西送虞渊暮，东瞻碣石暾。宝符临代郡，巨镇扼并门。控赵襟形壮，包燕气象浑。九河探禹迹，万里叫虞魂。在昔登封始，初无羽卫烦。千官骈部曲，万骑隘山樊。卜地恒阳曲，移祠泰始元。荒碑刓岁月，飞石�乾坤。帝秩加黄屋，宫居象紫垣。云楣朽芝瑞，雨砌裂槐根。天业恢弘大，山灵翊卫屯。巫闾归帝制，长白发金源。九庙龙盘接，三邦蛇势吞。云烟浮近甸，日月绕中原。款谒天香重，封题御署存。银镠诸产富，雷雨万灵奔。神听羞回德，天聪纳正言。负时身九死，去国泪双痕。日近趋天阙，生还托圣恩。许身空稷契，无术补羲轩。帝箓长桑洞，仙岩张果村。卜居如可近，重整北山辕。
﻿渑池行,金,赵秉文,古风,豪斟巨炙排九楹，玉盘�醁一再行。秦王高歌赵王瑟，属车天远邯郸城。侍臣冲冠发直指，秦庭虎贲剑锋倚。咸阳山色如死灰，邯郸霸气清于水。引车还避将军路，蕞尔那能持两虎。君不见世閒男儿健如虎，一旦焉知不如鼠。
﻿秋日郊行,金,赵秉文,古风,瘦马兀西风，节物遽如许。雀噪晚禾场，蝶飞秋菜圃。桑枯窍呼风，槐老皮溜雨。闻声不见人，隔林挝社鼓。
﻿杂拟十首 其一 ,金,赵秉文,古风,朱明变气候，大火向西流。六龙整征辔，倏忽夏已秋。阊阖来悲风，霜棱被九州。岂不念时节，岁律聿其周。精卫填溟海，木石安所投。独携羡门子，高步登昆丘。千秋长不老，永谢区中囚。
﻿杂拟十首 其二 ,金,赵秉文,古风,朔风厉严气，玄云结层阴。霜雪被原野，行李寒骎骎。踯躅兽强顾，惊鸟辞故林。路滑局峻坂，缘云上嵚崟。挽藤断人迹，反畏跫然音。藜藿不充肠，况乃饥鼯侵。开门望晴霁，白日肯照临。不忧冻馁逼，所怀四海心。聊兴漆室叹，不待雍门琴。
﻿杂拟十首 其三 ,金,赵秉文,古风,白日沦西汜，沧海无回波。四时更代谢，奈此迟暮何。我欲制颓光，惜无鲁阳戈。凭高望八荒，■眖迷山阿。惊风振江海，山林无静柯。兽狂走四顾，旷野弥絓罗。西登广武山，北顾望三河。蓬蒿蔽极目，人少虎狼多。喟然发长叹，抚剑徒悲歌。
﻿杂拟十首 其四 ,金,赵秉文,古风,猗猗南山竹，并生凡卉丛。岁晏多霜雪，见别萧艾中。我欲食鹓雏，千岁不一逢。留之和律吕，截作嶰谷筒。一变为清商，日暮来悲风。清泉溉石根，上有白云封。虚心抱静节，知音为谁容。不如归去来，一竿钓清沣。
﻿杂拟十首 其五 ,金,赵秉文,古风,猗猗竹与桐，并生江之浔。朝日照孙枝，夕风振瑶林。凤皇天外来，飞下玉山岑。栖枝食其实，气类无幽深。夔伦不世出，斤斧倘见寻。一截嶰谷管，一制薰风琴。偶蒙识者赏，无穷出清音。
﻿杂拟十首 其六 ,金,赵秉文,古风,九龄起韶州，妻子家海滨。又如帝室宝，海底珊瑚金。人生有南北，此道无古今。迢迢龙江上，鸿飞万里心。晚菊有正性，托根寒水津。不随黄叶秋，况争紫兰春。依依抱晚节，冷艳排霜晨。日暮碧云滋，折花思远人。鸣雁不我待，霜露日夜新。愿言垂采摘，岁晏委荆榛。
﻿杂拟十首 其七 ,金,赵秉文,古风,空斋日无事，起坐横鸣琴。明月入我牖，照见万古心。古风不复还，中有太古音。置琴挂壁上，吾道无古今。
﻿杂拟十首 其八 ,金,赵秉文,古风,戚戚去故里，辛苦从军行。黄沙翳白骨，麟阁垂功名。西北秋风至，日暮愁云生。火烧白草冈，水断黄河声。天寒马屯缩，仰天为悲鸣。男儿贵死难，义重鸿毛轻。南登雕阴坂，北望骠骑营。驻马千丈坡，射雕万里程。
﻿杂拟十首 其九 ,金,赵秉文,古风,西北有高城，来往交河道。古来征战地，白骨埋秋草。人寿非金石，生男不待老。不敢上谯楼，唯恐愁绝倒。
﻿杂拟十首 其十 ,金,赵秉文,古风,秦时筑上郡，汉家事西鄙。边兵鏖雨雪，血涨黄河水。千秋万岁后，魂魄来游此。一诵古战场，悲风来万里。
﻿初望少室,金,赵秉文,古风,好山如佳士，洗尽名利尘。对之敛衽敬，可爱不可亲。一水刻我骨，一石融我神。何况三十六，峰峰与天邻。仰看青磝磝，俯瞩白磷磷。因之携画本，试写苍然真。三日宿其下，舐笔不敢皴。归来闭阁卧，枕上山横陈。题诗追所见，何必如古人。
﻿卢岩,金,赵秉文,古风,龙潭绕石壁，鸟道盘青苍。飞泉从中来，声落读书堂。左右洒石壁，石上含宫商。尚疑卢徵君，醉骑白鸾翔。至今明月夜，飞下青山长。去之五百载，丘壑道愈光。举瓢饮此水，清风益难忘。
﻿龙门,金,赵秉文,古风,洛阳三日雨，不见龙门面。流水入野田，归云抱幽巘。因寻香山眠，遂就石楼饭。山川宛如昔，白傅不可见。
﻿过陆浑,金,赵秉文,古风,言从陆浑去，不见紫芝还。鸟飞不尽处，夕阳千万山。云起动兼静，水流忙更闲。坐待石上月，灭没烟岚间。
﻿至日感事,金,赵秉文,古风,人言至日一线长，我觉至日一线短。缝新绽旧不如昔，身上衣犹慈母线。昨日日短犹可长，今日衣敝不可绽。年年至日寿北堂，亲不在堂衣在眼。
﻿游玉泉山,金,赵秉文,古风,夙戒游名山，出郊气已豪。薄云不解事，似妒秋山高。西风为不平，约略出林梢。林尽湖更宽，一镜涵秋毫。披云冠山顶，屹如戴山鳌。连旬一休沐，未觉陟降劳。高谈到晋魏，健笔凌风骚。玉泉如玉人，用舍随所遭。何以侑嘉德，酌我玉色醪。
﻿陪赵文孺路宣叔分韵赋雪,金,赵秉文,古风,堂堂翰林公，清癯如令威。雪花对尊酒，浩气先春归。一还天地素，平尽山川巇。松竹泻清声，窗户明幽辉。呼童设茶具，巡檐收落霏。清寒入诗肠，思绕昏鸦飞。力除盐絮俗，改事文章机。后生那办此，颦眉正冥挥。请看西溪老，传著东坡衣。
﻿岢岚赋雪分韵得素字,金,赵秉文,古风,闭门三日雪，荒城甚无趣。土屋多半颓，鸡犬迷牖户。云端高青荧，天色易晚暮。寒迷日车辙，清绝坤维柱。竹藏冻虺蛰，松摧老蛟怒。饿鸢吓痴雏，饥鹰迹寒兔。野人市樵苏，不辨入市路。蹇驴局峻坂，愁见冰河渡。阳衰理必复，天地岂终冱。伫看黄云晴，飞屑落高树。
﻿望北山云,金,赵秉文,古风,浮云起太行，六合须臾间。清风相汲引，吹我渡榆关。岁旱不成雨，悠然归故山。向来无心出，亦复无心还。
﻿井陉韩信庙,金,赵秉文,古风,朝涉滹沱流，驱马望太行。暮投井陉宿，仆痡马玄黄。地瘠靳春色，山高易夕阳。暮天飞鸟尽，伫立向苍茫。
﻿花下墓,金,赵秉文,古风,山前树，今人看花昔人墓。昔人栽花待游宴，花开墓上人何处。今年花尽复明年，今人复为后人怜。酒浇墓上吃不得，留与饥鸦作寒食。
﻿渐台行,金,赵秉文,古风,齐国有四殆，渐台空五层。台成膏血尽，鬼力犹不胜。浮云一蔽临淄君，君王左右多青蝇。嫠妇不恤纬，杞国忧天崩。任从笑掩侍人口，仰天大拊列女膺。一言反掌易，春风变淄渑。吴楚各千里，飞鸟不敢淩。吴以西子亡，齐以无盐兴。丑兴而美亡，未易定爱憎。请君宝此国，观国如延陵。
﻿秋怀次高参军韵,金,赵秉文,古风,秋风萧条秋气伤，岁云暮矣思故乡。客行来归正落木，雁飞不下空斜阳。白草冈头风似箭，黄沙戍下月如霜。闻君近有从军作，愁思与之谁短长。
﻿仿严武临边,金,赵秉文,古风,少年骑马耳生风，老去羞无汗马功。落日秋风心尚壮，令人回首望云中。
﻿游箭山,金,赵秉文,古风,天风吹雪下平田，纷纷逐马银杯翻。马亦喜风摇玉环，兴来不觉过青山。青山可望不可攀，长河镜里开烟鬟。浮云不见山顶相，想是落日孤云间。箭山峰头望碣石，东南海水不可极。六龙宾日半海红，长鲸驾浪掀天白。万峰回合处，九折十三盘。一溪初入山百转，万壑度尽松声寒。老苔万古带石色，枯松倒植苍苔裂。石门划断一峰开，犹向云端眺青壁。不见长安许道宁。披麻谁绘倚天青。又无天上谪仙金銮客，削瓜咏此晴峦碧。眼前安得此突兀，想像造化初开辟。诗人以来几人到，只说终南与嵩少。他年骑鹤归蓬莱，仰天却笑箭山小。
﻿仿太白登览,金,赵秉文,古风,扁舟过海岛，风便一日耳。咫尺不可期，波涛四十里。朅来鸡山下，共浴桃花汤。洗尽尘土骨，心期云水乡。夜梦挂席南斗傍，金山寺影水中央。海云嘘蜃化楼阁，撞钟击鼓闻海阳。施食狎鸥沾法味，衔花驯鹿散天香。夕阳万顷鹘没处，水涵天影青茫茫。临风朗咏太白句，鸟飞不尽吴天长。海山道人种白玉，碧眼方瞳照岩谷。遗我天书三十六，模糊尘眼不可读。醉乘天上紫玉麟，一问东海青童君。天风吹衣毛骨冷，银河倒浸扶桑云。麻姑两鬓垂秋霜，人閒沧海变耕桑。归来笑抚灵松下，春风几度桃花坞。
﻿闾山悬岩寺观宇文公吴东山题名,金,赵秉文,古风,幽州之镇医巫闾，襟带辽碣吞玄菟。谁开青壁一万丈，坐我沧海之方壶。有泉声而飞，有松实而腴，云烟出没随朝餔。三百六十古精庐，云端削出金芙蕖。望海寺前列幢盖，镇山亭下罗笙竽。广宁太守来肩舆，今日之游差乐乎。问而不答心语口，高士例与山相娱。壁閒题诗亦髣髴，记是诗人高蔡吴。山僧睨壁笑问吾，他山还有此客无。黄花老人醉骑驴，向天亦藐悬嵓图。
﻿海月,金,赵秉文,古风,东方云海何所无，千奇万状雄牙须。风腥雨卤懒下箸，尽与海月为仆奴。沧波万古照明月，化为团团此尤物。混然别有一太虚，七窍不施斤斧力。不辞支解充君须，照君胸中五车书。清光半食入肝肺，雄文径欲诛蟾蜍。一轮上下波心白，几误谪仙沦醉魄。为君挂席拾溟海，海岳楼头斫冰雪。
﻿松糕,金,赵秉文,古风,嗟嗟千岁姿，不比明堂蒿。肤裁三韩扇，液制中山醪。皮毛剥落尽，流转到松糕。髯龙脱赤鳞，三日浴波涛。玉兔持玉杵，捣此玄霜膏。文章有杂碎，肪泽滋煎熬。殷勤小方饼，裁以鞍山刀。味甘剖萍实，色殷煎樱桃。辽阳富冬菹，盘餐穷溪毛。巧谋一饱地，齑粉不我逃。腹中十八公，笑汝真老饕。未忘口腹累，尚似贤蒸羔。真味苦硬老，家风大孤高。聊将酥蜜供，调戏引儿曹。多生根尘习，隽永胜珍庖。一舌有多智，无乃绵蕞劳。人閒无正味，嗜好随所遭。安能知许事，为君续离骚。
﻿霜叶,金,赵秉文,古风,天工设色绘云屏，山光擘破烟岚青。夕阳闪闪见鸦起，晚风萧萧吹客醒。林閒老僧倚瘦藤，一枝秋水冷金瓶。日暮千嵓秋影里，纷纷吹落读残经。
﻿游紫霞山,金,赵秉文,古风,共联尘外镳，薄游西山寺。夕照返河山，秋容满天地。霜风失故绿，颜色少姿媚。黄花似吾衰，红叶如人醉。病来不举酒，意得同此味。累然似空尊，酒尽同弃置。
﻿题大令冠军帖,金,赵秉文,古风,君不见长安城中永宁里，玉轴牙签散城市。流传人间知几姓，墨蠹老蛟蟠不死。怪君何处得此本，上有大令冠军字。呜呼真赝久不辨，咄咄逼人皆卫李。至今淳化二王帖，多是唐人所临硬黄纸。想当盘礴下笔时，睥睨九原呼欲起。以灯取影见面腼，心知不言识形似。长沙无人吴郡亡，后来作者不到此。何必更问当年谁，吾言久矣经平子。
﻿人日游西山寺观谢章壁画山水,金,赵秉文,古风,萧寺荒堂三五间，谢章满壁画江山。天涯霜雪少春意，一日携酒开心颜。饥禽穿窗啄官粟，岁久刓墙樵指秃。山僧送客不关门，寒云夜夜飞来宿。
﻿仿李长吉击毬行,金,赵秉文,古风,锦鞯珠络四百蹄，绣胸嵌花双狻猊。分曹入场鼓声作，月趁流星马前落。侧身下臂疾鸟回，霹雳一声龙门开。玉鞭笑击金镫响，绿鞲齐出黄金枝。临阶下马坐广亭，玉盘行酒跪输朋。苍头上马抱黄帕，一点红尘夕阳下。
﻿岁暮言怀,金,赵秉文,古风,岁晏多北风，塞向卧南壁。龟纹羃纸帐，规以安我室。宇宙岂不宽，盘礴入容膝。窗明读易朝，月冷谈道夕。风筝偶成韵，一笑付终日。严城传夜柝，曾是非戌役。惊飙动河汉，原野旷萧瑟。积阴荡寒气，历历星斗白。龙钟感岁换，留滞眇天北。怀昔独悲辛，乾坤同寥阒。
﻿冬至,金,赵秉文,古风,小时逢冬至，夜半叩邻里。及今老无事，却呼童稚起。坐深朋友敬，甚矣吾衰矣。笄女将及人，吾衰固其理。行年四十二，始有此儿子。未知贤与愚，怀抱差可喜。严冬霁霜雪，风日稍清美。一醉忘其家，颓然枕棐几。
﻿重九登会禅寺冷翠轩,金,赵秉文,古风,北风吹倒磨云峰，凛然双角蟠白龙。边城雪花大如席，黄花红叶谁为容。会禅西轩作重九，登高望远开心胸。烟岚卷尽暮山碧，冷云万里迷玄鸿。山北花猪大如马，割鲜饮食如长虹。酒酣起舞望西寺，乌惊踏雪摧长松。天低日落望不尽，一径何处来樵踪。君不见七金山下打围处，貂裘风帽寒蒙茸。跑风骏马下平野，迎霜老兔咻榛丛。归来得隽托朋友，临风一饮轻千钟。欢馀胜地两萧瑟，百年聚散如飞蓬。明朝却望登眺处，城中唯见白云封。
﻿题东坡眉子石砚诗真迹,金,赵秉文,古风,东坡袖里平原手，忠义胸藏笔发之。世俗卧笔取妍媚，书意乃似东邻施。何曾梦见麒麟儿，天骨不似驽骀肥。倾囊倒轴精妙乃如此，世閒惟有眉子石砚吾家诗。
﻿风琴堂,金,赵秉文,古风,我家琴写风入松，君家风琴惟隐几。月明天籁自宫商，何处安排君十指。风动龙吟不自知，无弦底处觅成亏。世閒真乐类如此，但恐此声非此耳。
﻿听雪轩,金,赵秉文,古风,冰花吐琅玕，窗外留半月。萧然煮茶兴，似倩此君说。玉龙卧无力，时送窗纸湿。夜久沈无声，风枝堕残屑。
﻿游崆峒山,金,赵秉文,古风,圆方相涵浩无穷，巨细长短相形中。至人遗形立于独，直与天地相始终。不离汾水见姑射，心知何处非崆峒。惜哉小智闻道晚，强以耳目寻遗踪。去城三十里而远，其下闻道轩辕宫。缘云一径羊角上，忽得平壤罗诸峰。悄然坐我白茅室，目所未击神已通。青山为身涧水舌，宾主相对森谈锋。是中无问亦无答，一堕观听真盲聋。何人得意乃忘象，岂必日月推屯蒙。参云亭西山更好，下视落日低金容。归来秀色艳眉颊，梦驾万里西飞鸿。
﻿题杨秘监画马,金,赵秉文,古风,杨侯诗人寓于画，后身韩干前身霸。骅骝万匹落人间，一纸千金不当价。曾貌先帝麝香骢，纸上飞出天池龙。至今画史比良乐，一洗万古凡马空。时手画皮叹奇迹，二百年来无此笔。艰难常恨少神驹，掩图独抱龙媒泣。
﻿灵岩寺,金,赵秉文,古风,泰山天下山，方山屹相对。何时巨鳌趾，中断神斧快。遂令齐与鲁，划若中作界。阳坡青磝磝，阴崖白硙硙。众峰如环城，盘盘一都会。一径入灵岩，十里行竽籁。飞泉何处来，石梁纳高派。金碧閟精蓝，未到气先迈。钟鱼集万指，陈迹向千载。何人僧伽藜，入壁了无碍。铁君岂知道，證此身不坏。异类服猛逸，草木动光怪。信知像教力，超越范围外。年来笔墨废，政坐耳目隘。不行万里脚，恐负三生债。济南山水窟，岩寺风烟最。乞我一把茅，飞身入图画。
﻿江岸舣舟图,金,赵秉文,古风,远村树如荠，近岸舟如月。孤舟泊沙尾，危樯见木末。前山景色佳，日暮凉风发。时有渡头人，萧萧吹素发。
﻿香山飞泉亭,金,赵秉文,古风,霜风吹林林叶乾，泉声落日毛骨寒。道人清晓倚阑干，自汲清泉扫红叶，一庵冬住白云端。
﻿东坡赤壁图,金,赵秉文,古风,连山盘武昌，古木参云稠。诛茅东坡下，门前江水流。永怀百世士，老气盖九州。平生忠义心，云涛一扁舟。笛声何处来，唤月下船头。掬此月中水，簸弄人閒秋。荡摇波中山，光中失林丘。古今一俯仰，共尽随蚍蜉。孙曹何足吊，我自造物游。尚怜风月好，解与耳目谋。归来玉堂梦，清影寒悠悠。一顾能几何，鹘巢奄不留。遗像不忍挂，尚恐儿辈羞。俨然袖双手，妙赋疑可求。何时谪仙人，骑鹤下瀛洲。相期游八表，一洗区中愁。
﻿伯时画九歌,金,赵秉文,古风,楚乡桂子落纷纷，江头日暮天无云。烟浓草远望不尽，翩翩吹下云中君。九歌九曲送迎神，还将歌曲事灵均。一声吹入汨罗去，千古秋风愁杀人。
﻿杨秘监秋江捕鱼图,金,赵秉文,古风,山苍苍，江茫茫，鸟飞不尽吴天长。潮平涨落洲渚出，秋风几舍鲈鱼乡。渔郎聚鱼鸣两桨，轻罾触破青山浪。脩鳞出水玉参差，晚日摇光金荡漾。长林无声枫叶丹，清波不动江水寒。谁令此图落尘土，乃是杨侯造化之笔端。我披此图四十载，老去而今重见画。空留名字落人间，当日题诗几人在。渔人走利士走名，得失与鱼相重轻。笑把纶竿渺沧海，浩歌直欲脍长鲸。
﻿支遁相马图,金,赵秉文,古风,支郎天机深，世故一马中。向来蔬笋气，寓物一洗空。眼前无骐骥，远目送归鸿。僧中有良乐，万里籋云风。
﻿仿摩诘独坐幽篁里,金,赵秉文,古风,独坐幽林下，谈玄复观易。西日半衔峰，返照林间石。石上多古苔，山花间红碧。花落人不知，山空水流出。
﻿春水行,金,赵秉文,古风,光春宫外春水生，鴽鹅飞下寒犹轻。绿衣探使一鞭信，春风写入鸣鞘声。龙旂晓日迎天仗，小队长围圆月样。忽闻叠鼓一声飞，轻纹触破桃花浪。内家最爱海东青，锦鞲掣臂翻青冥。晴空一击雪花堕，连延十里风毛腥。初得头鹅誇得隽，一骑星驰荐陵寝。欢声沸入万年觞，琼毛散上千官鬓。不才无力答阳春，羞作长杨侍从臣。闲与老农歌帝力，欢呼一曲太平人。
﻿扈从行,金,赵秉文,古风,马翻翻，车辘辘，尘土难分真面目。年年扈从春水行，裁染春山波漾绿。锦鞯珠勒大羽箭，少年将军面如玉。车中小妇听鸣鞭，遥认飞尘郎马足。朝随鼓声起，暮逐旗尾宿，乐事从今相继躅。圣皇岁岁万几暇，春水围鹅秋射鹿。
﻿送李按察十首 其一 ,金,赵秉文,古风,豫章蔽牛马，郢匠斧以斯。太阿断犀象，补鞋不如锥。君子识其大，不为流俗移。青云自兹始，功业当及时。
﻿送李按察十首 其二 ,金,赵秉文,古风,全齐十万户，绣衣付儒臣。往时佩犊者，今日扶犁人。潜鱼游清波，脱兔思荒榛。贤哉渤海守，盗贼皆吾民。
﻿送李按察十首 其三 ,金,赵秉文,古风,汉儒事章句，去道利乃倍。桓谭谓子云，此事今独乃。岱岳小天下，齐鲁复何在。会当登日观，一目了沧海。
﻿送李按察十首 其四 ,金,赵秉文,古风,好酒无深巷，急足无善迹。一伪丧百诚，中和为士则。泽中一寸镜，解引万里色。往时王广道，山东化遗德。
﻿送李按察十首 其五 ,金,赵秉文,古风,堂堂竹溪翁，如天有五星。篆籀深汉魏，文章仿六经。后生玩华藻，骫骳媲白青。善哉刘与李，斯文见典刑。
﻿送李按察十首 其六 ,金,赵秉文,古风,西方有佳人，贻我白玉琯。吹之和八风，元气生虚窾。翩翩两青鸟，云是王母遣。天长道路阔，音信何由展。
﻿送李按察十首 其七 ,金,赵秉文,古风,皎皎霜雪练，寒女机中出。织成天吴凤，被之臧获质。如何穷乡士，九月犹絺绤。不见王逸宾，抱穷守空室。
﻿送李按察十首 其八 ,金,赵秉文,古风,君侯下车日，百城风凛如。公馀一炷香，溪山奉晏居。治要无多言，所贵一字虚。所以曹相国，不读城旦书。
﻿送李按察十首 其九 ,金,赵秉文,古风,本心如水镜，功名时翳之。少焉尘累尽，万象复在兹。水冷知天寒，弦高觉柱危。世无斋心友，谁知此襟期。
﻿送李按察十首 其十 ,金,赵秉文,古风,二豪角谈锋，气涌胸中山。达士兀无言，双手缩袖间。理胜是非遣，道在禽鱼闲。回也真不愚，高风藐难扳。
﻿从帅府谒太清宫,金,赵秉文,古风,层宫枕苍陂，地迥风日冷。旌旂隐复见，原陆互驰骋。悠悠尘外趣，窅窅壶中境。山川蒸淑气，草木閟清景。周疆有楚宋，汉隶列钟鼎。尚矣千岁桧，荒哉九龙井。怀奇目以击，契冥心独省。悲欢万古促，赏晤一日永。清波�鱼尾，落照赪牛领。天寒鹰隼击，水落鸿雁影。白日照征夫，青天入渔艇。洗兵江汉清，兹焉事幽屏。
﻿涿郡先主庙二首 其一 ,金,赵秉文,古风,炎烬终四百，海飞群雄奔。蛟龙离旧隐，豺虎瞰中原。仗义公天下，岂料中山孙。间关拒赤壁，颠沛乞荆门。刘郎非娇客，肯市一女恩。譬如鞲上鹰，既饱则飞翻。山阳公安在，洒泪西南坤。区区一隅地，鼎立争雄尊。灭魏壮图屈，窥吴遗恨存。呜呼永安宫，慷慨临终言。老瞒安足雄，死面腼奸魂。仁与不仁耳，成败何必论。天乎未厌汉，河洛不足吞。盗子复为盗，丕乎犹子元。等为一亡国，善恶终不谖。
﻿涿郡先主庙二首 其二 ,金,赵秉文,古风,当时五丈桑，墙头摇羽葆。草木尚有情，人心不如草。缅怀车盖翁，三顾隆中老。乾坤一草庐，鼎足事已了。艰危奉命际，流涕出师表。一时会风云，千古事蘋藻。野农复何知，尚说官家好。筳卜传神语，瓦釜荐行潦。泸水耕馀村，范阳行处道。天留西日迟，地狭东风早。风霜惨燕雁，岁月愁蜀鸟。亦复梁父吟，尘埃惊潦倒。
﻿游醉翁亭,金,赵秉文,古风,一径入幽谷，磴迂景更延。阳光时翳竹，石色写冷泉。不见琅琊寺，心知白云边。残僧恋幽景，断臂初非禅。岁暮少风雪，回禄稍擅权。海内有此亭，夺去宁非天。中有不坏者，断碑犹宛然。逋民半吴越，过客多幽燕。树根落断崖，聊挂从军鞭。鸟啼空落日，野色愁寒烟。月上人归尽，山空水溅溅。
﻿阳冰篆,金,赵秉文,古风,护书如护儿，救燎如救饥。可笑亦可怜，似高还似痴。为此阳冰篆，法传丞相斯。长楸蹙骐骥，快剑斫蛟螭。瑚琏祖庙器，衮冕岩廊姿。夜光含圭角，春水变华滋。观物独写妙，苦心人得知。入石疑无笔，妙处君独窥。庐陵千载人，叹此尤崛奇。一旦随灰烬，世疑峄山肥。成坏固有数，惜哉徒尔为。永成吾不预，既坏那可追。当其将坏閒，万一神护持。一物尚不忍，其馀可类推。乃知放麑翁，仁心不吾欺。
﻿送墨李道士元老,金,赵秉文,古风,嵩山到嵩阳，相望二百里。数驿走商岭，两崖夹伊水。飞烟空翠间，前路转多山。云横碧嶂断，雁没青天还。鸟鸣青山上，人行修竹里。犬吠得柴荆，花落鸟惊起。草荒摩诘墅，火断鲁山碑。昔疑王家画，今信谢公诗。其中一道士，生计苍烟碧。松下读道经，窗閒写周易。相看斗南北，不见十年馀。重寻化鹤梦，要写换鹅书。云閒侍玉皇，日下瞻天表。归去杖头边，乾坤一壶小。君归我正病，病起霜满须。尚能持酒否，还忆寄书无。遥知鸣皋下，尚有苍苔迹。读我往年诗，因之拂尘壁。
﻿送李天英下第,金,赵秉文,古风,天鸡拂沧溟，万里起古色。南风摇苦雨，归兴生羽翼。三年客京华，一第为亲屈。文字天地仇，风云囚霹雳。鸾皇望霄汉，骐骥绊荆棘。蹭蹬升天行，白云系胸臆。遥怜弟妹长，摩顶今过膝。人生在家乐，绝胜长为客。老夫怀抱恶，数日卧向壁。胸中略云梦，眼底无敌国。云归北海后，鸟没青山夕。目断东北尘，茫茫如有失。
﻿与庞才卿雨中同游太宁山,金,赵秉文,古风,群山西来高崔嵬，太宁万叠屏风开。半天截断参井分，夕阳不到吟诗台。近都形胜甲天下，况此万斛藏琼瑰。青蛟百道走玉骨，下赴僧界如奔雷。泉声夜作飞雨来，冷云滴破烟岚堆。柏梯可望不可到，石鳞冷骨粘莓苔。塔上一铃时独语，慎勿促装遽如许。径须携被上方眠，明日颠崖看悬乳。寺后一峰高更寒，归来驻马更重看。萧萧易水寒流广，苍茫不见云中山。西风栗叶高阳道，澹澹长空没孤鸟。荆卿庙前湿暮萤，昭王台畔沾秋草。拟豁千秋万古愁，更须一上郡城楼。西山应在阑干外，注目晴空浩荡秋。
﻿中秋,金,赵秉文,古风,天风吹河汉，明月悬清光。清光不可掇，流影入杯觞。吸此风露魄，洗我芥蒂肠。向来功名心，一笑冰沃汤。人生几中秋，弹指三万场。胡为置冰炭，不使心清凉。此心如秋月，虚明洞八方。此身万化中，太山一毫芒。尚无物与我，何者为彭殇。推琴黄叶落，搔首白云翔。解衣一盘礴，清境堕渺茫。
﻿重午游冠山寺,金,赵秉文,古风,南风摇百草，吹我游山樊。青山映华发，似我头上冠。长松五月窗户閟，终古不散苍云寒。步出乔木杪，俯视林下鞍。飞亭枕爽垲，更觉天宇宽。凭高送远开心颜，白云青嶂非人间。深林冥冥白日暮，飞鸟裔裔长空闲。夕阳万里开野色，晋赵形势空河山。时清老守容痴顽，临风把酒遗巾纶。明朝却望题诗处，城楼惟见烟中竿。
﻿和渊明拟古九首 其一 ,金,赵秉文,古风,亭亭涧底松，婉婉窗前柳。秾华能几时，不耐风霜久。感君倾意气，遂托金石友。膝上横秋霜，中筵列杯酒。酒朋相知深，剑朋终不负。时运有代谢，交情随薄厚。寄言岁寒姿，枯荣复何有。
﻿和渊明拟古九首 其二 ,金,赵秉文,古风,停杯且勿饮，剑歌巳三终。男儿重意气，结发早从戎。生当为世豪，死当为鬼雄。惊沙射人面，日暮来悲风。空拳冒强敌，力向阴山穷。仍闻霍嫖姚，万骑出云中。
﻿和渊明拟古九首 其三 ,金,赵秉文,古风,小智多自私，大方乃无隅。一毫纳万象，万象非卷舒。日月为我牖，天地为我庐。曲士窘囚拘，一身无容居。我梦登日观，青天入平芜。俯视但一气，二豪彼何如。
﻿和渊明拟古九首 其四 ,金,赵秉文,古风,忆昔穆天子，侈意穷八荒。昆崙入马蹄，蘧庐视明堂。王母为之谣，白云何茫茫。凭高俯九州，块如蚁聚场。归来越河关，万坟压嵩邙。遂令学仙子，闻风心激昂。汉武千秋露，淮南八公方。至今瑶池会，空为后代伤。
﻿和渊明拟古九首 其五 ,金,赵秉文,古风,客从远方来，气貌充以完。鞍马光照地，怪我儒衣冠。问君何苦心，所慕惟孔颜。古岂无贤豪，十六子八关。独携无言子，流盼青云端。芝兰吐幽芳，山水发清弹。愿为九皋禽，接翼万里鸾。挥手欲谢客，所惧非饥寒。
﻿和渊明拟古九首 其六 ,金,赵秉文,古风,吾道无淄磷，万古常如兹。奈何中智下，谓彼不知时。与世颇殊好，譬如渑与淄。我欲质所从，登高望九疑。路逢古渔父，长歌沧浪辞。出门异所见，退坐还自思。当世固殊古，古人不吾欺。翩翩出林鸟，日暮将何之。倚檐送归尽，聊欲弦吾诗。
﻿和渊明拟古九首 其七 ,金,赵秉文,古风,西北有佳人，楼上拊云和。一鼓别鹤操，再弄求凤歌。弦声几欲绝，哀音何其多。昔为掌中珠，今为路傍花。壮年不再得，花落将如何。
﻿和渊明拟古九首 其八 ,金,赵秉文,古风,张衡咏思玄，屈平赋远游。高情薄云天，意气隘九州。朝攀扶桑枝，夕饮溺水流。翻然不忍去，无女哀高丘。严霜下百草，岁律聿其周。萧兰共憔悴，已矣吾何求。
﻿和渊明拟古九首 其九 ,金,赵秉文,古风,青青一本兰，俟时吾将采。不采庸何伤，香色终不改。太阳颓西泛，明月生东海。日月如飞梭，荣华不相待。寄言纫佩子，无贻后时悔。
﻿七夕与诸生游鹊山,金,赵秉文,古风,七夕七日人閒秋，兴来飘然鹊山游。灵仙役鹊渡河去，白云岭上空悠悠。手持云腴酒，与云更献酬。云既不解饮，且可与子消百忧。云不饮，我无愁，不愁不饮空白头。但愿年年岁岁得相见，长看云驭织女会牵牛。
﻿雏鹰,金,赵秉文,古风,皋落秋风暮，深崖得尔雏。他时万里翼，天末片云孤。何处三窟兔，古城千岁狐。伫翻壮士臂，飞血洒平芜。
﻿游晋祠,金,赵秉文,古风,官闲屏骑从，意行无涧冈。青山尽处山口转，清溪宛与青山长。古城尚隔叔虞庙，水气先入单衣凉。溪行不十里，乔木森千章。灵泉万古流不竭，荡云沃日摇精光。素月落圆甃，青天入方塘。棹歌中流箫鼓发，击波惊起双鸳鸯。脚踏舡舷掖两生，明月照我欹巾裳。两生为我歌，与子嚼一觞。兴来洒墨三四行，使汝名似湛辈香。歌罢忽惆怅，欲归且徜徉。清风明月本自无尽藏，青山绿水何处非吾乡。世閒风波老可畏，物外日月初不忙。安得此溪化作百斛酒，狂吟大醉三万六千场。一朝忽骑赤鳞去，归来晋溪流水依旧空茫茫。
﻿闲闲堂,金,赵秉文,古风,天运如转毂，日月如循环。人生天地内，顷刻安得闲。所贵心无事，心安身自安。低头拾红叶，仰面看青山。朝听新泉响，暮送飞鸟还。清晨了人事，过午掩柴关。高非出天外，低不堕尘寰。花落鸟声寂，我处动静閒。
﻿翠贞亭,金,赵秉文,古风,修竹百十个，老柏四五行。日出烟雾散，露叶翻晴光。时携一壶酒，来此据胡床。鸟啼白日静，花落春风香。君看苍翠间，法身露堂堂。即物元非真，离物又非忘。掩卷忽大笑，风枝奏笙簧。
﻿遂初园八咏 其一 遂初园,金,赵秉文,古风,人生衣食尔，所适饱与温。逮其得志间，归心负初言。少壮慕富贵，老大忧子孙。此心本无累，利欲令智昏。嗟我复何为，未能返丘园。物外恐难必，开图对一尊。
﻿遂初园八咏 其二 归愚庄,金,赵秉文,古风,平生功名心，世路多崎岖。年来忝闻道，何者非夷涂。庄后桑百本，庄前芋数区。草屋三四间，榆柳八九株。僮仆足使令，鸡犬应指呼。商钮向我言，官岂不足欤。如何天壤间，不容七尺躯。忘身百事懒，忘心一物无。忘已又忘物，兀然同太虚。不皦亦不昧，无毁亦无誉。不向醉乡醉，即归愚谷愚。
﻿伫香亭,金,赵秉文,古风,今辰复何辰，幽花满中园。爱此风露香，聊伫屐齿痕。花残蜂蝶逝，花开蜂蝶喧。物理有代谢，花枝独无言。无言还有情，似诉惟空尊。今我不为乐，知有来岁存。呼儿具瘿杓，唤妾倾瓦盆。且尽一日欢，万事不复论。
﻿琴筑轩,金,赵秉文,古风,琴筑虽有韵，不鼓则不鸣。流水无徽弦，使我神虑清。风月为节奏，是中无亏成。聊将不俗耳，听此无弦声。无声非无闻，声自根极生。隐几以眼听，颓然遗其形。少焉性空水，灵台湛虚明。从渠童子见，掷瓦戏清泠。
﻿南麓画华清宫图,金,赵秉文,古风,天宝遗事今几年，华清楼殿非人閒。五家罗绮隘山谷，驱入尺纸天工闲。豆分绣岭线泾渭，人物微茫才位置。想当睥睨下笔时，两眼犹能书细字。乃知棘端可以造沐猴，巧夺造化非人谋。胸中度世乃吾事，坐令千里当双眸。明皇初心小姚禹，肯比金陵一孱主。一盼聊为妖姬留，奈何坐此覆神州。太白西去有鸟道，蜀山秦树令人老。浮云一蔽渔阳城，禄山马饱宫前草。恩流四海一玉环，胡儿不合窥潼关。至今脂泽下蟾口，时有饮鹿疑神奸。岂知水洗凝脂滑，一掬伤心马嵬血。多年鬼火化为碧，还绕离宫送行客。龙嵓几度过华清，笔端山高水泠泠。呜呼兴废今已矣，祗有丹青留典型。画诗双绝兼书工，留传逊公到松公。今年盗入妫川东，火烧塔寺一洗空。松公间关来帝里，一身与画同生死。吾闻挈瓶之智不假器，支郎大胜潼关骑。
﻿跋武元直渔樵闲话图,金,赵秉文,古风,两翁久忘世，木石以为徒。偶然相值遇，风月应指呼。废兴非吾事，胡为此区区。但觉腹中事，似落纸上图。一以我为渔，神游渺江湖。一以我为樵，梦为山泽臞。形骸随所寓，何者为真吾。尚忘彼与此，况复朝市娱。西风下落日，渡口炊烟孤。无问亦无答，长笑归来乎。
﻿就刘云卿第与同院诸公喜雨分韵得发字,金,赵秉文,古风,君家南山有衣钵，丛桂分香老蟾窟。从来青紫半门生，今日子孙床满笏。尔来先生复秀出，论事观书眼如月。岂惟传家秉赐彪，亦复生儿勔勮勃。往时尝乘御史骢，未害霜蹄聊一蹶。双凫古邑试牛刀，百里治声传马卒。今年视草直金銮，云章妙手看挥发。老夫当放一头地，有惭老骥追霜鹘。座中三馆尽豪英，健笔纵横建安骨。已知佳会得四并，更许深杯辞百罚。我虽不饮愿助勇，政要青灯照华发。但令风雨破天悭，未怕归途洗靴袜。
﻿九日登繁台寺,金,赵秉文,古风,九日独何日，寒花发幽芬。波澄无馀滓，天清廓游氛。雕翼盘迅风，鸿响厉层云。我与二三友，意适同酣醺。南登歌吹台，一吊信陵君。捐躯赴赵壁，谈笑却秦军。夷门今安在，草没侯嬴坟。我亦感激士，白首羞论文。禁中有颇牧，慷慨志奇勋。登临送将归，无为怆离群。苍茫视八极，烟霭何纷纷。怀士抚长剑，怅然日西曛。
﻿伯胜九日诗萧然有陶风趣因次韵,金,赵秉文,古风,九日独何日，高怀无与娱。仰视天宇清，倏见飞鸿孤。哀呜呼其群，相望渺江湖。岂不念亲友，林閒置尊壶。不醉慎毋归，且莫歌骊驹。今日不为乐，奈此岁将徂。风霜艳黄菊，兴与南山俱。此时如不采，但恐随樵苏。日暮登吹台，苍茫望八区。翻然念乡国，北望一长吁。
﻿送雷希颜之泾州录事李君美治中公廨南楼坐中作,金,赵秉文,古风,严霜枯百草，摇荡鸿鹄心。翩翩万里翼，随云落西南。泾水东流不到燕，送君落日孤云边。声名一日天下白，还作南楼座中客。西州自古多豪英，作者凛凛气犹生。太尉英风迈万古，不劳折箠笞此虏。男儿生不功名死无益，莫言簿领卑凡职。君不见当时髯张一尉耳，至今双庙令人起。
﻿仿玉川子沙麓云鸿研屏吕唐卿藏,金,赵秉文,古风,吾闻春秋纪年二百四十二，不书祥瑞书灾异。不知何年沙麓崩，六鹢退飞失其四。恒星不见夜有光，星陨如雨石在地。孔子讳鲁不讳宋，但记日有食之既。岂知沦影入石中，蟾蜍桂影俱蒙笼。初疑日中有两乌，双飞跳入姮娥宫。鹑火贲贲尾伏辰，状如赤鸟云非云。女娲炼就五色石，抟沙所作愚下人。史苏发占又端策，坎为曳月艮山石。兑升而云离奋翼，重兑为吕归有德。吕侯宝石到子孙，更遣赵子穷其源。齐赵马牛不相及，如何穷此造化根。世閒万事何不有，耳目之外难具论。海中时时发火焰，世界一一持风轮。一微尘内纳须弥，有顶天上犹昆崙。并却咽喉与唇吻，别有一句超乾坤。木人抚掌非耳听，石女怀胎亲眼闻。扇子筑著帝释鼻，鲤鱼惊翻东海盆。吾言非夸子夸矣，要与摩诘无言言。
﻿仿乐天新宅,金,赵秉文,古风,吉凶翻覆两何如，新贵移来旧贵居。昨日弓刀围旧宅，今朝车马庆新除。兔惊尚顾罝中兔，鱼逸还寻筚下鱼。富贵贫穷皆有命，大都覆辙戒前车。
﻿仿郎士元宝刀塞上儿,金,赵秉文,古风,长安美少年，白马黄金鞭。后骑捧长剑，官仪如殿前。烟尘生绝塞，烽火照甘泉。如闻辞第将，遗貌上凌烟。
﻿从军行送田琢器之,金,赵秉文,古风,严风吹霜百草枯，胡儿马肥思南驱。长戈飞鸟不敢度，扼胡岭下行人无。钩钤一夕妖星过，贼臣自掣居庸锁。藏金郿坞未厌深，长安三日燃脐火。胡兵数道下山东，旌旗绛天海水红。胡儿归来血饮马，中原无树摇春风。橐驼毡车载金帛，城上官军空叹息。累累妇女过关头，回望都门心断绝。汉家公主嫁乌孙，圣皇重战议和亲。北望一舍如天远，黄沙茫茫愁杀人。田侯落落奇男子，主辱臣生不如死。殿前画地作山川，请以义军相表里。恨我不得学李英，爱君不减侯莘卿。子明又请当一面，禁中颇牧皆书生。横遮俘尸三十万，潼关大笑哥舒翰。上书慷慨请长缨，临风铩翮空三叹。
﻿题杨秘监雪谷晓装图,金,赵秉文,古风,林空月已沈，雪落风未扫。束装事晨征，之子涉远道。心知马上人，万象入腹稿。髯奴亦可人，行李伴幽讨。尘中无此客，风云满怀抱。逢辰则伊吕，不然商山皓。如何苦憔悴，薇蕨不得饱。前身孟浩然，后身穷贾岛。三生纸上形，千古笑枯槁。向来富贵骨，露湿原上草。百年等一梦，翻覆无丑好。那知风雪癯，不是蓬山老。所以荆和璞，一笑几绝倒。
﻿题鲁直书黄庭经,金,赵秉文,古风,太清虚皇玉景经，琅函琼笈秘始清。囊以云锦金钿扃，四神守卫诃百灵。中夜一气存黄庭，玄霜琼膏灌子形。方瞳绿发魂魄宁，上寿千岁下百龄。天书夜降敕六丁，控驾三素乘风泠。凤笙龙管超冥冥，扬旌抗旆耀飞星。八威吐毒驱电霆，掷火万里流金铃。仙人拂石劫不停，笑视人世风中萤。世閒醉梦纷膻腥，三尸调汝丹田螟。有如尾闾泄沧溟，一朝神离鸟飞瓶。涪翁书法出兰亭，名书此经实自铭。开卷恍然如酒醒，养生新发庖丁硎。
﻿试院中愁坐叔献学博忽送红梅小桃数枝坐念春物骀荡西园开钥不得一观作诗破闷兼简张文学仲山,金,赵秉文,古风,数日天气殊未佳，文书如山眼生花。忽遣官梅入吾室，政尔东君解留客。蜡梅无韵空有香，红梅亦复清而庄。此花韵胜开较晚，天许风流嫁海棠。海棠春娇睡未足，环儿酒晕红潮玉。不应更有林下风，翠袖天寒倚脩竹。银瓶亦有小桃枝，茜裙游女窥荆篱。青枝绿叶不须问，自有月影溪光知。冰花不肯相媚妩，来伴诗人作诗苦。横斜影落水心中，融入诗中作奇语。古来诗人例多穷，把酒对花酒已空。亦知寒食只数日，醉梦不到西园中。天上公子被花恼，一笑回波嘲栲栳。不须区区索酒钱，但可煎茶对花前。
﻿慧林赋海棠,金,赵秉文,古风,君不见三郎花下吹觱栗，宁王搦管番绰拍。一声惊梦破华清，海棠顿觉无颜色。又不见百花潭北西郊路，醉里花仙觅奇句。觉来酒尽花已空，诗人不是无心赋。梨园富贵春萧瑟，空对画图三叹息。杜陵谁有补亡诗，坡仙诗中画更奇。君不见西园往日称繁雄，罗衣不复能春风。雄楼杰阁春色里，温馨淑气月明中。纤条袅袅春无力，犹绕空墙绊游客。不应折赠寄僧房，来与幽人慰岑寂。石门老衲僧中癯，鼻端苦觅香有无。何似东庵人散后，月斜疏影照跏趺。
﻿冷山行,金,赵秉文,古风,禅房阁雨锁春阴，幽人切切鸣幽琴。一声两声风萧森，三弄五弄天沈沈。纷纶十指终不乱，双鸾对舞扬哀音。初为湘灵怨，再鼓别鹤吟。弦声按抑止复作，忽然变态穷岖嵚。曲终从容奏恬淡，落花啼鸟青春深。苗夫子，吾独知尔心。胡为翻作冷山操，此意似欲为师箴。昔年忆侍明光宫，曾以丝桐沃舜聪。薰风一曲岩廊静，万国无为至化中。明昌有道真重瞳，重瞳左右多夔龙。朝廷诏起冷岩公，鼎湖龙去弓剑空。不闻天宝相国忠，渔阳马嘶旌旂红。圣主中兴日月功，首诛羿浞锄群凶。张公上书见大计，臣以琴谏非琴工。先生年来到骨穷，但愿四海无兵戎。夜阑更请弹三乐，臣独饥寒亦不恶。
﻿题巨然泉岩老柏图,金,赵秉文,古风,雪嵓森危有老柏，几度寒泉漱秋月。气淩层空白日寒，根贯断崖苍石裂。奔腾逝水送流光，剥落古苔封老节。明堂未作栋梁材，潦倒风霜半无叶。何人胸次富泉石，巨然袖中董元笔。崖倾岸绝无人见，夜半移舟真有力。贤侯笔力今曹植，气象参天二千尺。为回笔力挽万牛，顿觉烟岚少颜色。
﻿梦登华山,金,赵秉文,古风,梦登莲华峰，举手摩青天。道人洗我心，相与掬飞泉。风吹青霞佩，飘若云中仙。下视尘世人，扰扰纷腥膻。直欲叫苍穹，生灵日熬煎。安得侧仙掌，狂澜回百川。一洗胡羯尘，万骑还全燕。功成不受赏，弃之若浮烟。金膏换绿发，玉液炼丹田。金丹如可冀，脱屣区中缘。闲寻碧玉调，朗咏青苔篇。还骑双白鹤，飞下青山巅。
﻿和渊明归田园居送潘清客六首 其一 ,金,赵秉文,古风,身行半天下，何处无名山。苏门天下胜，筑室不待年。曩时孙公和，今代潘子渊。无家安四壁，治生惟寸田。去国行万里，往寄三茅閒。山川半豺虎，一水不得前。寄谢李龙眠，为我写风烟。曲肱画图里，卧游西山颠。尚恨画中隐，不得招闲闲。有愿何必遂，古人岂尽然。
﻿和渊明归田园居送潘清客六首 其二 ,金,赵秉文,古风,人生本无累，世路自羁鞅。悠悠尘中境，翳翳霞外想。苏门有佳处，怅望不得往。遥知西山下，烟雨薇蕨长。有愿神莫违，谁谓河水广。梦逐西飞鸟，一夕骑眇莽。
﻿和渊明归田园居送潘清客六首 其三 ,金,赵秉文,古风,万国角声里，日暮行旅稀。幽人如野鹤，思逐南云飞。冥冥花经眼，冽冽风吹衣。平生香火愿，毋使寸心违。
﻿和渊明归田园居送潘清客六首 其四 ,金,赵秉文,古风,堂堂鸠林师，法喜以为娱。谈道有原委，百川会归墟。城市挽莫留，野性山林居。年荒拾橡栗，湿柴烧橛株。尚怜陶与陆，问讯今何如。当时莲社人，寥落今几馀。脩静复西去，而独逃空虚。蓝舆会相访，容我醉时无。
﻿和渊明归田园居送潘清客六首 其五 ,金,赵秉文,古风,昨日游东城，今日复南陌。偶逢素心人，把手便欢适。一谈复一笑，不觉日西夕。骑马穿市桥，矫首望林隙。归来掩关卧，尚恨为物役。四论喜僧肇，玄文笺陆绩。会当投绝学，缮性终何益。
﻿和渊明归田园居送潘清客六首 其六 ,金,赵秉文,古风,驾牛函谷关，跨鹿涡水曲。相期无翼飞，岂不贤尊足。他年东坡翁，一衲归玉局。相哀老不死，分我一寸烛。千年暗室中，一旦得朝旭。
﻿尚书右丞侯公云溪图,金,赵秉文,古风,朝游云溪上，暮游云溪下。不如云溪云，去作人间雨。流水赴大壑，白云思故山。何时溪上人，心与归云闲。黄公山下云溪路，十里溪光照云树。溪流沥沥读书声，想见先生旧游处。溪上老僧今白头，尺书招我归来休。圯上方传黄石略，山中未暇赤松游。我公昔年提孤军，旌旂绛天张鱼鳞。鲸鲵沸天海水浑，骂贼嚼齿欲透龂。旄倪十万寄一身，咸阳白骨回青春。九重叹息天为颦，殿前论事气益振。沧海未全归禹贡，山东且愿变齐民。匣内宝书金屈戌，腰间瑞节玉麒麟。卫国锦衣归故里，代公黑发更慈亲。他年钟鼎书元勋，二十四考中书君。整顿乾坤济时了，飘然却返云溪云。
﻿过广武山,金,赵秉文,古风,尘霾晦金镜，鹿走群雄驰。龙腾海水沸，虎怒风林披。成皋天下险，楚汉昔相持。乃翁一杯羹，且欲共分之。两雄不并立，鸿沟徒尔为。裹创抚战士，智勇亦已疲。荥阳非吾厄，帝图乃天姿。阴陵夜失道，慷慨儿女悲。长陵一抔土，笑煞牧羊儿。胜负两蜗角，兴亡一枰棋。而况彼区区，二蚁争雄雌。西登广武山，旷望大河湄。野旷知天迥，崖倾觉岸危。青山明剑戟，霜林列旌旗。云槎秋浩渺，烟树晴参差。凄凉阮生叹，浩荡谪仙词。怀古念离散，兴极泪还垂。
﻿汾阴祠后土,金,赵秉文,古风,闲闲吏隐官蓬莱，玉堂给札非仙才。封香汾阴祠后土，骑士引赴轩辕台。龙门峡束天下险，状如万顷纳一杯。方丘中峙巨鳌趾，黄河一箭从天来。长风吹云碧海去，旷荡万里晴天开。青山终古不改色，下送落日浮金罍。沧波几回照新雁，往日繁雄安在哉。君不见汉家六叶誇雄才，力通象郡臣龙堆。泰山日观封禅罢，属车九九声如雷。横汾中流箫鼓发，酒酣乐极情生哀。秋风一曲在人世，茂陵桂树空莓苔。又不见开元四海不动尘，千麾万骑祠神脽。侍臣文章咸第一，丰碑自勒镵崔嵬。凭高慨咏才子句，山川满目空尘埃。铃声琳琅蜀道雨，想见万里愁云回。蒲关北走荣河道，岩深地古令人老。胡儿夜渡黄河冰，生人憔悴如霜草。吾皇神圣如轩辕，北伐獯鬻清中原。遍秩群神礼乔岳，还因告土祀坤元。灵祇纷纷福来下，倒卷天河洗兵马。重新日月照乾坤，再整山河归庙社。三河形势满河中，独纪葵邱第一功。唐汉遗民寻故事，还思法驾幸河东。
﻿题东坡石钟乳山记墨,金,赵秉文,古风,东坡谪齐安，人怒神所许。倒骑卧水龙，醉踞石头虎。赤壁万里江，一叶吾敢侮。归来抵湖口，此乐乃并与。扁舟绝壁下，鹳鹤如人语。风雷相轰豗，水石互吞吐。山遗洞庭乐，帝下钧天舞。石钟不吾欺，一證万万古。遗墨落人间，讹缺十四五。模糊鲁壁简，剥落岐阳鼓。蜿蜒半鳞甲，尚恐脱风雨。画移瓦棺壁，剑化延平渚。祝君十袭藏，堤防六丁取。
﻿河中八咏 其一 舜井,金,赵秉文,古风,一水独泠然，浮云几变迁。心知思舜处，时见井中天。
﻿河中八咏 其二 夷齐墓,金,赵秉文,古风,让伐理难全，求仁岂怨天。乾坤吾道独，宇宙此山传。不肯食周粟，犹应饮舜泉。冥鸿饥欲死，落日唳昏烟。
﻿河中八咏 其三 鹳鹊楼,金,赵秉文,古风,楼成鹳鹊几时还，人去楼空境自闲。地接连城秋水渡，河分两岸夕阳山。汀烟冉冉分秦树，陇雁依依度晋关。千古废兴还造物，暂携风月出尘寰。
﻿河中八咏 其四 逍遥楼,金,赵秉文,古风,黄河城上逍遥楼，何人能作逍遥游。断霞落日今犹古，明月清风春复秋。千里兵尘常漠漠，五年心事漫悠悠。中条太华不忍见，云自高飞水自流。
﻿河中八咏 其五 汾阳王像,金,赵秉文,古风,天宝虏骑兴渔阳，首提孤军起朔方。扫除欃枪廓氛翳，再使日月光吾唐。丹青淩烟谁第一，功业汾阳异姓王。当时太尉亦雄伟，天不憖遗壮士伤。河中重镇甲天下，浑公与公屹相望。时危英雄常恨少，抚壁再拜涕泗滂。诸酋下马识公否，公虽云亡像在堂。
﻿河中八咏 其六 吴生画,金,赵秉文,古风,吴生大士十六像，岁久尘昏蛛网丝。真物从来有真赏，息轩为作證明师。
﻿河中八咏 其七 杨惠之维摩像,金,赵秉文,古风,一默传心已失机，更求形似转成痴。至今遗像兀不语，犹似当初问法时。
﻿河中八咏 其八 先公碑,金,赵秉文,古风,过客纷纷总不知，先公事迹竹溪碑。坡轩不荐山僧意，也觅西厢待月诗。
﻿武元直画乔君章莲峰小隐图,金,赵秉文,古风,武君非画师，胜槩饱胸臆。太华五千仞，驱写入盈尺。飞泉峰顶来，落我松下石。清风忽吹散，琴上溅馀滴。呼儿急写之，指下淋漓湿。未知责子翁，颇复有此适。何时图中人，真作林下客。青山不违人，但恐富贵逼。勇退良独难，此愿谁能必。向来燕赵閒，逆旅拜真逸。儿时弄琴者，天涯老相识。俛仰四十年，父子埋双璧。卷中题诗人，十九已仙籍。年光飞鸟过，纸上但陈迹。对此还自伤，何事为物役。还丹日月迟，白首光阴疾。文章真小技，身外皆长物。拂衣归去来，莲峰入心碧。
﻿会灵观即事二首 其一 戊寅五月十六日试宏词,金,赵秉文,古风,灵宫初雨馀，散策步幽径。深樾不见人，微风度疏磬。心闲偶无事，虚极自生听。时复静中喧，归禽暮争暝。
﻿和渊明归田园居送潘清客六首 其二 ,金,赵秉文,古风,欹枕北窗风，书叶久未定。午梦破华胥，起看松阴正。闲居观物化，静处见天性。鸣鸠亦何为，谷谷自相应。
﻿中元夜祭太一罢对月,金,赵秉文,古风,今夕知何夕，白露涵秋空。褰衣踏明月，如在琼瑶宫。细数秋兔毫，桂树何玲珑。当年谁所种，翳此天公瞳。清光知人意，飞影入杯中。流霞酌不尽，清光浩无穷。我欲溯白云，一访东坡翁。扁舟下赤壁，此乐将无同。畴昔缟衣仙，化作羽衣僮。酒酣邀我去，鹤背冷松风。灵宫夜醮馀，香雾飞不起。更衣步石坛，风露浩如洗。月波走金蛇，入我清尊里。引杯不复疑，弓影正如此。夜深闻雁过，歘见巾落几。松閒龙一吟，风庭应落子。空中步虚声，隐隐犹未已。
﻿东轩老人河山形胜图,金,赵秉文,古风,太虚匠流峙，造化谁胚胎。洪荒万万古，至今馀劫灰。黄河发昆崙，匣怒不敢乖。初经龙门天下险，势如万顷纳一杯。桃花浪激不得上，凡鱼几曝鳞与腮。下趋神脽如地底，终古不到轩辕台。蒲津沈沈卧虹影，铁牛驾浪输黄能。千里一曲复一曲，倾山倒岳不复回。巨灵运东肘，首华为崩摧。茅津济师想胜槩，搔首北望令心哀。万派赴集津，鼓声如会垓。神斧忽中断，镵凿何年开。崖倾路断飞鸟绝，轻舟一箭浮天来。篙师绝叫未及瞬，回望已失云涛堆。但见两崖苍苍半天外，三门斗落如惊雷。擘窠大字谁所铭，高山百尺磨苍崖。庙前刘公一片石，龟龙剥落生莓苔。东轩先生生长三晋地，回视韩魏空浮埃。想像旧游处，落笔如山颓。胸中元自有河山，写出胜槩何壮哉。馀波到诸郎，直气淩斗魁。况复文章妙天下，睥睨晁张颦苏梅。竹帛如山不经国，安用江鲍称诗才。刘夫子，我有一杯酒，浇汝胸崔嵬。呜呼圣道久榛塞，孟氏辟路诛蒿莱。诸儒辛苦补罅漏，未见巨手如排淮。后生索涂方擿埴，虽有耳目如婴孩。祝君颓波作砥柱，驱入圣海无津涯。刘夫子，深藏十袭作龟鉴，先君此图吁可怀。
﻿春雪,金,赵秉文,古风,幽窗不知春，但觉寒转加。开门散飞雪，带雨不成花。盘空飞琼舞，作态正横斜。著树暂玲珑，少焉委泥沙。急埽枝上玉，为我试新茶。不须待明月，汤好客更佳。
﻿同英粹中赋梅,金,赵秉文,古风,寒梅雪中春，高节自一奇。人閒无此花，风月恐未宜。不为爱冷艳，不为惜幽姿。爱此骨中香，花馀嗅空枝。影斜清浅处，香度黄昏时。可使饥无食，不可无吾诗。
﻿题牧牛扇头,金,赵秉文,古风,一牛顾其犊，一牛轩尻脽。旁有牧犊子，窥巢攀树枝。嗟尔有饷具，不念鸦雏饥。乌鸦各天性，飞来护其儿。汝亲亦念汝，而人独不知。不如两相忘，人禽相娱嬉。
﻿题赵琳画东坡石上以杖横膝扇头二首 其一 ,金,赵秉文,古风,庙堂竟何人，此老乃石上。盘礴万古胸，入此一藤杖。击去荆舒蛮，扶来司马相。君看熊虎颜，百兽不敢傍。
﻿题赵琳画东坡石上以杖横膝扇头二首 其二 ,金,赵秉文,古风,东坡谪岭南，一笑六根净。食骨不弃馀，又使群狗竞。手中果何物，乃是照邪镜。尔曹何足容，以杖叩其胫。
﻿东篱采菊图,金,赵秉文,古风,渊明初亦仕，迹留心巳远。雅志怀林渊，高情邈云汉。妖狐伺昼昏，独鹤惊夜半。平生忠义心，回作松菊伴。东篱把一枝，意岂在酒盏。不见白衣来，目送南山雁。淡然忘言说，聊付一笑粲。
﻿拟陶和许至忠二首 其一 ,金,赵秉文,古风,西日颓残照，北风凛寒威。侏儒饱欲死，幽人独无衣。不上北阙书，甘采西山薇。曾子已再化，宁蘧早知非。岂不乐仕宦，恐与心事违。柴桑旧三径，吾行其庶几。尚怜渊明翁，颇负责子讥。隐几茅檐下，聊欲曝斜晖。
﻿拟陶和许至忠二首 其二 ,金,赵秉文,古风,归田有何乐，佳处正在兹。闲与老农语，夜雨深一犁。行年近六十，悠悠复何之。有田足我食，有布成我衣。富于黔娄生，乐于荣启期。妻子愠见言，一点不上眉。吾师有遗训，贫贱不能移。
﻿赠眼医,金,赵秉文,古风,和扁不并世，世岂无良医。今代王彦若，恨无东坡诗。大弨卧壮士，积热下脑脂。神针运斤风，此妙人得知。君言吾有道，神视了不疑。擘山导河流，破壁取蛟螭。圣道如日月，浮云时翳之。谁为补天手，刮膜施金篦。韩孟不可作，此艺真吾师。
﻿钓篷,金,赵秉文,古风,舡篷无可载，意钓不在鱼。此身真袯襫，万事一籧篨。载浮不载沈，死鱼安足饵。绿水是非波，临流聊洗耳。
﻿听雨轩,金,赵秉文,古风,无田妻啼饥，有田稻蟠泥。等为饥所驱，贫富亦两齐。雨中窗下眠，窗外芭蕉语。置书且安眠，催租吏如雨。
﻿长白山行,金,赵秉文,古风,长白山雄天北极，白衣仙人常出没。玉龙垂爪落苍崖，四江飞下天绅白。匹马渡江龙飞天，云起侯王化千百。至今甲第多属籍，时清毬马争驰突。锦鞯貂帽猎春风，五陵豪气何飘忽。前年胡骑瞰中原，准拟长城如削铁。君家兄弟真连璧，胸中十万森戈戟。向来论事天子前，汉廷诸公动颜色。心知不易一囚命，顾肯贪功事无益。西南方面应时须，帝曰来前无汝易。从来十益不补损，三辅萧条半荆棘。瘦妻曳耙女扶犁，惟恐官军缺粮给。呜呼疮痍尚未复，且愿休兵养民力。老夫谬忝春官伯，白首书生不经国。伫公功成归庙堂，再献中兴二三策。
﻿拟东坡谪居三适 其一 旦起咽日,金,赵秉文,古风,老人畏朝寒，常恨为物役。爬搔未云已，简书催我出。尔来先朝参，晨起喜见日。王事有期程，安能待子息。披衣向东方，聊复效龟吸。渐渐支体柔，谷谷真气入。少焉肝肠暖，阳和通百脉。吾年六秩馀，前路那可必。未来不吾预，已逝安容息。及此未病閒，聊冀一溉益。
﻿拟东坡谪居三适 其二 午窗曝背,金,赵秉文,古风,清晨了公事，及午身得闲。南荣有晴日，曝背于其閒。稍稍阳光舒，融融和气还。时携一册书，眼花纷斓斑。倦即枕书卧，散尽腰脚顽。清于三杯馀，甜胜一味跧。人间有此适，不忧天公悭。世人慕暖热，肉屏醉云鬟。虽得一饷乐，忧喜常相关。痴儿亦笑我，市中有樵山。
﻿拟东坡谪居三适 其三 夜卧煖炕,金,赵秉文,古风,京师苦寒岁，桂玉不易求。斗粟换束薪，掉臂不肯酬。日粜五升米，未有旦夕忧。近山富黑瑿，百金不难谋。地炕规玲珑，火穴通深幽。长舒两脚睡，暖律初回邹。门前三尺雪，鼻息方齁齁。田家烧榾柮，湿烟泫泪流。浑家身上衣，炙背晓未休。谁能献此术，助汝当衾裯。
﻿仿圣俞月出断岸口二首 其一 ,金,赵秉文,古风,末伏暑尚在，雨点落未落。梦觉起视夜，缺月挂屋角。
﻿仿圣俞月出断岸口二首 其二 ,金,赵秉文,古风,残星横斜河，晨鸡号天风。幽人窗中眠，纱厨明秋空。
﻿渡水僧二首 其一 ,金,赵秉文,古风,落日前溪渡，钟声隔岸闻。秋水深可涉，挽衣踏行云。行云忽破碎，波动生鱼鳞。化为百千我，何者为我身。此身尚非我，况复影中人。画师真具眼，了此起灭因。三生嗣幻梦，一笑语前尘。
﻿渡水僧二首 其二 ,金,赵秉文,古风,一僧杭中流，杖笠行相随。波纹生足指，照影光瀰瀰。一僧到彼岸，前引如导师。腰间两不借，身外一伽黎。一僧方欲涉，结带如有思。前山鸟飞夕，后山云起时。君看眉颊间，中有摩诘诗。
﻿郑子产庙,金,赵秉文,古风,晋楚更伯争雄尊，势如两虎挟一豚。玉帛事楚方南辕，晋师已及国北门。郑有人焉国无小，晋楚虽大谈笑了。临风三叹酹清樽，注目苍陂望高鸟。
﻿过湖城,金,赵秉文,古风,暮行潼关道，百里苍山昏。势断忽平野，大河东南奔。我行属冬季，风雪浩以繁。玄云结层阴，狐貉不得温。岂不念白首，出使万里番。惜彼守冻者，据鞍复何言。
﻿过阌乡,金,赵秉文,古风,秦关百二天下壮，百万雄师未能傍。函关未了又潼关，潼关之败何等闲。九龄斥逐姚宋死，边将邀功从此始。今年西屠石堡城，明年又起渔阳兵。朝廷欲藉边将重，不觉胡雏心暗动。禄山前死未可知，虽有渔阳突骑将奚为。自古明王重用武，莫笑书生陈腐语。
﻿含元殿,金,赵秉文,古风,秦山从此来，宫殿何巍巍。含元遗址在，下建十丈旗。当昔休明日，轩陛朝诸夷。一旦人事改，翻坐牧羊儿。譬如元气衰，百疾攻四肢。陵夷更五代，兴亡如弈棋。尘埋梨园骨，火烧花萼碑。寝殿通樵径，宫墙插酒旗。至今明月夜，石马空闻嘶。苍天不可问，渭水空自驰。谁为后来者，应与此心期。
﻿过乾陵,金,赵秉文,古风,晓日上乾陵，乾陵何巍巍。前瞻对双阙，上有十丈碑。左右蕃夷像，想见朝贡时。一抔土未乾，衮服易袆衣。好还虽天道，剪伐尽本支。凄凉庐陵谪，慷慨黄台辞。赖有狄相国，取日洗咸池。母后盗国鼎，吕氏非薄姬。中睿乃其子，天幸亦其宜。骊山三日火，见笑牧羊儿。如何陵上柏，独有神护持。千秋百岁后，魂魄复来兹。故山草木赭，应悔复辟迟。天回西日照，岁暮北风吹。南登乐游原，默诵昭陵诗。
﻿发枣社,金,赵秉文,古风,夜发枣社驿，褰帷见明月。月照断崖冰，风吹阴磴雪。山重复峻岭，十步九盘折。两崖夹深涧，线路仅容辙。缒车下百尺，轣辘声未绝。坡陀到平地，稍喜见雉堞。隔城闻钟鼓，星斗何历历。故人相劳苦，杯酒慰行役。夜阑秉明烛，相对恍如失。
﻿过宁州,金,赵秉文,古风,季冬落日黄，霜雪原野白。驱车上峻坂，十步百夫力。我行未半岭，回视但木末。白云在高顶，可望不可及。北风摧去翼，孤烟带远客。居人候征骑，倦仆望前驿。仓皇下坡陀，张灯已昏黑。
﻿游华山,金,赵秉文,古风,我从秦川来，历遍终南游。暮行华阴道，清快明双眸。东风一夜翻作恶，尘埃咫尺迷岩幽。山神戏人亦薄相，一杯未尽阴霾收。但见两岸巨壁列剑戟，流泉夹道鸣琳璆。希夷石室绿萝合，金仙鹤驾空悠悠。石门忽断一峰出，婆娑石上为迟留。上方可望不可到，崖倾路绝令人愁。十盘九折羊角上，青柯平上得少休。三峰壁立五千仞，其下无趾傍无俦。巨灵仙掌在霄汉，银河飞下青云头。或云奇胜最高顶，脚力未易穷冥搜。苍龙岭瘦莓苔滑，嵌空石磴谁雕锼。每怜风自四山而下不见底，惟闻松声万壑寒飕飕。扪参历井上绝顶，下视尘世区中囚。酒酣苍茫瞰无际，块视五岳芥九州。南望汉中山，簪如碧玉抽。况复秦宫与汉阙，飘然聚散风中沤。上有明皇玉女之洞天，二十八宿环且周。又有千岁之玉莲，开花十丈藕如舟。五鬣不朽之长松，流膏入地盘蛟虬。采根食实可羽化，方瞳绿发三千秋。时闻笙箫明月夜，芝軿羽盖来瀛洲。乾坤不老青山色，日月万古无停辀。君且为我挽回六龙辔，我亦为君倒却黄河流。终期汗漫游八表，乘风更觅元丹丘。
﻿仿渊明自广,金,赵秉文,古风,天地有常度，日月有常数。有生则有死，如朝必有暮。来者不可却，去者那容驻。但喜故岁新，新年行复故。故交零落尽，世岂能久住。年衰性自忘，所以语多误。况复眼半昏，文字宜少觑。前路那可知，正宜委运去。幸近古稀年，无复更多虑。
﻿送麻徵君知几,金,赵秉文,古风,丹山五色凤，一举眇天隅。文采瑞圣世，不为竹与梧。渥洼汗血种，逸气淩九区。可见不可絷，白璧谁敢沽。夫君号神童，七岁能草书。二十上词赋，下笔淩紫虚。三十富经学，两魁天下儒。蛾眉众女嫉，反畏知名誉。一朝相舍去，愿以道自娱。闲观养性书，洞究先天图。姓字闻天朝，相公借吹嘘。从容拜恩命，移疾还里闾。诸公惜其去，乞留侍玉除。掉头不肯住，一饭吾岂无。君看泽中雉，饮啄良自如。一旦畜樊中，意气惨不舒。又如田间牛，腾掷适有馀。被之以文绣，顾影反踟蹰。君恩岂不重，力疾须人扶。旁观信美矣，违已非病欤。不如本无累，还我田园居。喜君节独高，知君功名疏。可以激颓俗，可以励贪夫。异时高士传，名与西山俱。
﻿和渊明饮酒二十首 其一 ,金,赵秉文,古风,翩翩万里鹤，日暮将何之。昏鸦择所安，笑汝不知时。孔席不暇暖，此理吾何疑。尚愧渊明翁，浊酒时一持。
﻿和渊明饮酒二十首 其二 ,金,赵秉文,古风,少长慕富贵，老大思丘山。一为妻子累，不肯践斯言。误落尘网中，黾勉四十年。吾衰有儿子，门户幸可传。
﻿和渊明饮酒二十首 其三 ,金,赵秉文,古风,漆园去我久，举世少真情。晋宋多名流，惜哉亦虚名。浮虚忘轩冕，踰检称达生。渊明初亦仕，不为宠辱惊。笑彼夸毗子，空谈竟何成。
﻿和渊明饮酒二十首 其四 ,金,赵秉文,古风,贫贱岂不苦，仰慕冥鸿飞。富贵岂不乐，乃有黄犬悲。苦乐各异趣，嗜好从所依。我欲作九原，独与渊明归。挂冠不待年，况此齿发衰。遥酹一杯酒，毋使寸心违。
﻿和渊明饮酒二十首 其五 ,金,赵秉文,古风,琳宫杂蛙黾，颇厌鼓吹喧。既久少人事，却爱幽居偏。南轩有奇趣，云峰可当山。一雨溪水涨，稍稍鱼鸟还。我亦乐其乐，可为静者言。
﻿和渊明饮酒二十首 其六 ,金,赵秉文,古风,好丑无定在，当时者为是。弥子当宠时，安知后来毁。世道每如斯，吾生幸不尔。举世尚五弦，安事矜绿绮。
﻿和渊明饮酒二十首 其七 ,金,赵秉文,古风,少年喜草书，临池学伯英。纵横挟造化，如见万物情。墨濡四溟窄，笔落三山倾。年来颇自笑，惜哉以技鸣。白首竟无得，俯仰愧此生。
﻿和渊明饮酒二十首 其八 ,金,赵秉文,古风,秋菊有至性，霜松无俗姿。采采黄金花，笑抚苍烟枝。偶有杯中物，成此一段奇。白云南山来，出岫复何为。醉卧东轩下，聊脱人间羁。
﻿和渊明饮酒二十首 其九 ,金,赵秉文,古风,今日好天气，清晨雪云开。东风如故人，适我平生怀。忽见南来燕，孤雌与雄乖。暮归主人堂，梁间已双栖。巢倾覆其子，又补新巢泥。翩翩随阳雁，幽贞苦难谐。江湖偶相失，咫尺云路迷。哀哀霜雪际，独向胡天回。
﻿和渊明饮酒二十首 其十 ,金,赵秉文,古风,鸷鸟闭笼中，举翮触四隅。骐骥驾盐车，局蹙困中途。虽然遭识拔，未免为人驱。傍观信美矣，自愧良有馀。不如两无累，还我田园居。
﻿和渊明饮酒二十首 其十一 ,金,赵秉文,古风,千载渊明翁，谁谓不知道。闲赋责子诗，调戏乃娱老。杜陵盖自况，亦岂恨枯槁。壶觞清浊共，适意无丑好。归来五柳宅，守我不贪宝。长啸天地间，独立万物表。
﻿和渊明饮酒二十首 其十二 ,金,赵秉文,古风,忆昔告归老，方属耆指时。眼昏头半白，誓将从此辞。几年不得谢，因循到今兹。耳聩左目盲，决去吾何疑。君恩虽云重，窃禄良自欺。乘流且复逝，遇坎将安之。
﻿和渊明饮酒二十首 其十三 ,金,赵秉文,古风,昔我谢事时，曾造老衲境。谓言方闲去，如醉不得醒。至要无多言，退步心自领。一朝桶底脱，露出囊中颖。有如暗室中，照耀赖烛炳。
﻿和渊明饮酒二十首 其十四 ,金,赵秉文,古风,严风大泽枯，霰雪寒威至。此时陶彭泽，相与父老醉。醉不必相扶，颠倒无伦次。处世贵无名，不知斯我贵。斯人今已亡，三叹有遗味。
﻿和渊明饮酒二十首 其十五 ,金,赵秉文,古风,忆我滏水阳，经营五亩宅。修竹几万竿，今为狐兔迹。相逢问乡旧，里巷不盈百。艰难惊独在，鬓发飒已白。一醉齐彭殇，无为空太息。
﻿和渊明饮酒二十首 其十六 ,金,赵秉文,古风,幽居淡无事，雅志了玄经。眼花憎文字，悠悠竟无成。中夜起不寐，披衣守寒更。梅竹散清影，素月流广庭。孤鹤閟逸响，切切寒虫鸣。抚卷长叹息，慷慨恻中情。
﻿和渊明饮酒二十首 其十七 ,金,赵秉文,古风,渊明虽不仕，爱此北窗风。曲肱枕书卧，乐亦在其中。时持一杯酒，赖此齐穷通。大笑杯中蛇，晚矣悟雕弓。
﻿和渊明饮酒二十首 其十八 ,金,赵秉文,古风,汉儒传注学，未为无所得。秦火少完书，岂免乌焉惑。后儒补罅漏，圣道稍开塞。俗士喜操戈，又一秦相国。且共欢一觞，多言不如默。
﻿和渊明饮酒二十首 其十九 ,金,赵秉文,古风,昔我平生友，峨冠及偕仕。居官不避事，力学固为已。非无济时策，垄断亦云耻。行年未六十，赍志没蒿里。蹇予随朝班，星霜几四纪。譬如远寻客，日暮行所止。养志归田庐，晚节犹可恃。
﻿和渊明饮酒二十首 其二十 ,金,赵秉文,古风,渊明非嗜酒，爱此醉中真。谓言忘忧物，中有太古涥。回首市朝中，万事牛毛新。去年持使节，悠悠过西秦。宫阙随飞烟，衣冠化埃尘。当时凭轼士，慷慨嗟徒勤。所以山林客，乐与鱼鸟亲。西登太华顶，旷望长河津。寄谢三峰云，聊欲滥吾巾。誓将从此去，笑谢当途人。
﻿饮马长城窟行,金,赵秉文,古风,饮马长城窟，泉腥马不食。长城城下多乱泉，多年冷浸征人骨。单于吹落关山月，茫茫原上沙如雪。十去征夫九不回，一望沙场心断绝。胡人以杀戮为耕作，黄河不尽生人血。木波部落半萧条，羌妇翻为胡地妾。圣皇震怒下天兵，天弧夜射旄头灭。九州复禹迹，万里还耕桑。但愿猛士守四方，更筑长城万里长。
﻿和韦苏州二十首 其一 西涧,金,赵秉文,古风,雨荒竹径草丛生，树隔前溪一犊鸣。步寻幽涧疑无路，忽有人家略彴横。
﻿和韦苏州二十首 其二 烟际钟,金,赵秉文,古风,近壑敛暝色，远山犹夕晖。声从烟际起，复向烟中微。随风散林野，渡头人未归。
﻿和韦苏州二十首 其三 西塞山,金,赵秉文,古风,双阙耸岧峣，神斧忽中断。一水从中来，千龛道傍满。
﻿和韦苏州二十首 其四 山耕叟,金,赵秉文,古风,步逐麋鹿迹，讵知朝市情。负薪南涧曲，荆棘雨中行。呼儿问牛饱，又向山田耕。
﻿和韦苏州二十首 其五 上方僧,金,赵秉文,古风,石润云生衲，崖倾月照禅。晒衣横竹锡，洗钵落岩泉。但见山花发，幽居不记年。
﻿和韦苏州二十首 其六 咏夜,金,赵秉文,古风,明从暗中去，暗从明中来。流光不待晓，闇尽玉炉灰。
﻿和韦苏州二十首 其七 咏声,金,赵秉文,古风,万籁静中起，犹是生灭因。隐几以眼听，非根亦非尘。
﻿和韦苏州二十首 其八 寄全椒道士,金,赵秉文,古风,新移白阁峰，远访中条客。结茅授经台，共坐云间石。松龛读易朝，月窗谈道夕。从此到终身，区中了无迹。
﻿和韦苏州二十首 其九 游溪,金,赵秉文,古风,清溪雾气散，水涵天影空。白云翻著底，移舟明镜中。鸟近前滩白，花移别岸红。遥知夜来雨，山色翠如葱。
﻿和韦苏州二十首 其十 秋斋独宿,金,赵秉文,古风,冷晕侵残烛，雨声在深竹。惊鸟时一鸣，寒枝不成宿。
﻿和韦苏州二十首 其十一 听嘉陵江水声代深师答,金,赵秉文,古风,惊湍泻石崖，百步无人迹。爱此喧中静，聊布安禅席。水无激石意，云何转雷声。仁者自生听，达士了不惊。心空境自寂，淡然两无情。
﻿和韦苏州二十首 其十二 演师西斋,金,赵秉文,古风,不见竹间僧，但闻花外磬。敲槛出鱼游，巢檐知鸟性。云蒸坐禅石，露湿行道径。夜寂一灯残，山月来破暝。
﻿和韦苏州二十首 其十三 游开元精舍,金,赵秉文,古风,松轩风扫静，终日闭门居。犬卧青苔地，鸟衔红柿初。瓶残夜禅起，经润雨翻馀。自是少人迹，非关往来疏。
﻿和韦苏州二十首 其十四 答中山道士,金,赵秉文,古风,行转青溪又别峰，马蹄终日认樵踪。翠微深处无人住，寺在深山何处钟。
﻿和韦苏州二十首 其十五 西楼,金,赵秉文,古风,十去龙沙雁，年年九不归。烟尘犹未息，莫近塞云飞。
﻿和韦苏州二十首 其十六 琅琊万寿寺,金,赵秉文,古风,兹寺废已久，经构昔未遑。一朝焕金碧，煌煌耀东岗。文母开大施，天厨来众香。萦回转佛阁，窈窕閟禅房。平地俯归鸟，高斋在上方。宿云不归山，野水自成塘。道人如水镜，见者心清凉。理胜是非遣，虑淡形迹忘。归鞍惜清境，伫立暮天苍。
﻿和韦苏州二十首 其十七 漠漠来帆重冥冥去鸟迟,金,赵秉文,古风,薄暮潇潇雨，何人独倚栏。濛濛山气重，漠漠水纹寒。草际光犹泫，松梢滴未乾。灯前未归客，无梦到长安。
﻿和韦苏州二十首 其十八 何时风雨夜复此对床眠,金,赵秉文,古风,幽居少人事，有客来不速。炉内火正红，尊中酒新绿。高斋始闻雁，隔窗时动竹。何当风雪夜，抱被还同宿。
﻿和韦苏州二十首 其十九 绿阴生昼寂孤花表春馀,金,赵秉文,古风,了无车马迹，终日掩禅关。不下溪头路，坐看檐际山。好鸟破午寂，幽花淡春闲。簪组方为累，来游不知还。
﻿和韦苏州二十首 其二十 兵卫森画戟燕寝凝清香,金,赵秉文,古风,冠带事朝谒，清坐弹鸣琴。以彼尘外趣，远我遗世心。岸帻送归鸟，隐几见遥岑。聊得静者乐，岂必居山林。
﻿仿老杜无家,金,赵秉文,古风,弟妹他乡隔，无家问死生。兵戈尘共暗，江汉月偏清。落日黄牛峡，秋风白帝城。中原消息断，何处是秦京。
﻿杨妃墓,金,赵秉文,古风,灼灼陌上花，青青路傍草。人心任荣悴，过眼无丑好。马嵬三尺坟，西出剑门道。如何倾国颜，伤心不同老。
﻿李夫人墓,金,赵秉文,古风,夫人临诀时，掩面羞人主。空馀返魂香，默默不得语。千秋百岁后，粉黛化为土。一笑不成妍，春风花自舞。
﻿仿刘长卿出塞二首 其一 ,金,赵秉文,古风,上山摇白旗，下马驻旌麾。虏骑数重合，汉人三日围。天寒短兵接，日暮战声微。万里天山北，招魂葬不归。
﻿仿刘长卿出塞二首 其二 ,金,赵秉文,古风,初从召募军，麾下点行频。衣上两行泪，灯前万里身。鼓声青海振，战骨黑山尘。落日边风起，萧萧愁杀人。
﻿延安滋戒师余初主安塞堡簿时相识也今戊子岁春被命作醮平凉偶得相会以四十三年之旧故集句以赠之,金,赵秉文,古风,五城何迢迢，关河茫茫隔波浪。与君别来今几时，翰林白发三千丈。形容变尽语音存，闲思往事是前身。四十三年如电抹，欲谈前事恐无人。庞眉皓首无住著，臂上念珠如皎月。架上楞严已不看，更看脚根参一节。人生何处不相逢，犹恐相逢是梦中。仝是行人更分首，明朝车马各西东。
﻿满江红 上清宫蜡梅,金,赵秉文,词,杰观雄楼，相照映、此花幽独。谁解识、蕊珠仙子，道家装束。蜡蒂紫苞融烛泪，檀心浅晕团金粟。渐蜂儿、展翅上南枝，风掀绿。落落伴，湖心玉。萧萧映，坛边竹。记月痕、曾上小栏干曲。输与能诗潘道士，梦为蝴蝶花间宿。向夜深、霜重不胜寒，骑黄鹄。
﻿满庭芳,金,赵秉文,词,天上殷韩，解羁官府，烂游舞榭歌楼。开花酿酒，来看帝王州。常见牡丹开候，独占断、谷雨风流。仙家好，霜天槁叶，秾艳破春柔。狂僧谁借手，一杯唤起，绿怨红愁。看天香国色，梅菊替人羞。尽揭纱笼护日，容光动、玉斝琼舟。都人士，年年十月，常记遇仙游。
﻿三五七格,金,赵秉文,词,秋风清，秋月明。白露夜深重，白云秋晓轻。梦回酒渴呼童起，枕上辘轳三五声。
﻿仿张志和西塞二首 其一 ,金,赵秉文,词,一叶黄飞一叶舟，半竿落日半江秋。青草渡，白蘋洲，归路月明山上头。
﻿仿张志和西塞二首 其二 ,金,赵秉文,词,白头波上白头人，黄叶渡西黄叶村。山几朵，酒盈尊，落日西风送到门。
﻿水调歌头 昔拟栩仙人王云鹤赠予诗云寄与閒閒傲浪仙枉随诗酒堕凡缘黄尘遮断来时路不到蓬山五百年其后玉龟山人云子前身赤城子也予因以诗寄之云玉龟山下古仙真许我天台一化身拟折玉莲骑白鹤他年沧海看扬尘吾友赵礼部庭说丹阳子谓予再世苏子美也赤城子则吾岂敢若子美则庶几焉尚愧辞翰微不及耳因作此以寄意焉,金,赵秉文,词,四明有狂客，呼我谪仙人。俗缘千劫不尽，回首落红尘。我欲骑鲸归去，只恐神仙官府，嫌我醉时嗔。笑拍群仙手，几度梦中身。倚长松，聊拂石，坐看云。忽然黑霓落手，醉舞紫毫春。寄语沧浪流水，曾识閒閒居士，好为濯冠巾。却返天台去，华发散麒麟。评注（点击查看或隐藏评注）
﻿青杏儿,金,赵秉文,词,风雨替花愁。风雨罢、花也应休。劝君莫惜花前醉，今年花谢，明年花谢，白了人头。乘兴两三瓯。拣溪山、好处追游。但教有酒身无事，有花也好，无花也好，选恁春秋。
﻿梅花引 其一 过天门关作,金,赵秉文,词,山如峡。天如席。石颠树老冰崖坼。雪霏霏。水洄洄。先生此道，胡为乎来哉。石头路滑马蹄蹶。昂头贪看山奇绝。短童随。皱双眉。休说清寒，形容想更饥。
﻿梅花引 其二 过天门关作,金,赵秉文,词,□□□。□□□。□□□□□□□。□□□。□□□。□□□□，□□□□□。杖头倒挂一壶酒。为问人家何处有。捋冰髯，暖朝寒，何人画我，霜天晓过关。
﻿大江东去 用东坡先生韵,金,赵秉文,词,秋光一片，问苍苍桂影，其中何物。一叶扁舟波万顷，四顾粘天无壁。叩枻长歌，姮娥欲下，万里挥冰雪。京尘千丈，可能容此人杰。回首赤壁矶边，骑鲸人去，几度山花发。澹澹长空今古梦，只有归鸿明灭。我欲从公，乘风归去，散此麒麟发。三山安在，玉箫吹断明月。评注（点击查看或隐藏评注）
﻿缺月挂疏桐 拟东坡作,金,赵秉文,词,乌鹊不多惊，贴贴风枝静。珠贝横空冷不收，半湿秋河影。缺月堕幽窗，推枕惊深省。落叶萧萧听雨声，帘外霜华冷。
﻿秦楼月,金,赵秉文,词,箫声苦。箫声吹断夷山雨。夷山雨。人空不见，吹台歌舞。危楼目极伤平楚。断霞落日怀千古。怀千古。一杯还酹，信陵坟土。
﻿时雨,金,赵秉文,四言诗,天降时雨，山川出云。天相休运，是生世臣。维我世臣，乃国于莘。天子命之，牧尔邦民。北风喈喈，雨雪霏霏。嗟我晋人，而疮而痍。吹之呴之，摩之拊之。于燠其寒，于饱其饥。既瘳既夷，不嚬以嘻。孰为豺虎，载栅载垒。孰为蟊贼，载芟载理。无扰我乡，我乡我里。无伐我桑，我桑我梓。远夷駾矣，我民休矣。公在在堂，如春斯温。激矢在壶，折冲于樽。民安于廛，兵安于屯。公在在堂，锦衣绣裳。敝予改为，斯民不忘。公在在堂，绣裳锦衣。我民之思，无以公归。
﻿皇武,金,赵秉文,四言诗,皇奋厥武，如雷如霆。犷彼远夷，载震载惊。帝命相臣，苏我疲民。维时莘公，展也大成。公自平阳，移镇于秦。世皆谓公，有脚阳春。公在在秦，百年无兵。世皆谓公，斯民德星。维此二方，不宁不令。帅臣议征，发言盈庭。公奏累上，如山不倾。世皆谓公，汉之营平。既宅三辅，复保五城。以迄于今，夏人请盟。维将尽能，维公竭诚。公拜稽首，天子之明。我公归矣，我民思矣。诏公复起，周邦咸喜。愿公百年，以佐天子。罔俾樊侯，于周专美。
﻿猛虎行,金,赵秉文,乐府曲辞,孤虎在深山，一怒风林披。朝食千牛羊，暮食千熊罴。虎暴尚可制，人还寝其皮。旄头飞精光，落地为积尸。焚山赭草木，血积成污池。万灵泣上诉，生民将何为。帝怒敕六丁，雷电下取之。埋魂九地底，压以泰山坻。然后天下人，颇得伸其眉。寄言颠越者，毋得育种遗。
﻿郊外,金,赵沨,五言律诗,迥野饶秋色，高台半夕阳。鸥眠沙渚静，鸟没岭云长。薄宦违幽兴，浮生更异乡。岁华成白首，丘壑愈难忘。
﻿贡院中怀山中故居,金,赵沨,五言律诗,岁晚西溪路，谁过旧草堂。苔纹侵柱础，竹色度邻墙。白首光阴疾，青山意绪长。相思老兄弟，夜夜梦还乡。
﻿贡院闻雨,金,赵沨,五言律诗,灯暗风翻幔，蛬吟叶拥墙。人如秋巳老，愁与夜俱长。滴尽阶前雨，催成镜里霜。黄花依旧好，多病不能觞。
﻿九日怀尹无忌,金,赵沨,五言律诗,茅屋秋萧索，幽居尽日閒。碧云看欲暮，远客几时还。书剑成何事，风尘只强颜。思君千里梦，夜夜到燕山。
﻿秋郊晚望,金,赵沨,五言律诗,桃竹犹堪杖，幽寻兴颇嘉。池荷能几叶，篱菊不多花。地坼成龟兆，林枯出犬牙。村农庆丰岁，社鼓巳三挝。
﻿元日,金,赵沨,五言律诗,马上逢元日，东风送客愁。滹沲春水渡，瀛海夕阳楼。雪照潘郎鬓，尘侵季子裘。劳生巳强半，更欲玷清流。
﻿过良乡县学,金,赵沨,五言律诗,儒宫宜地僻，竟日有馀清。殿古碑仍在，庭空草自生。风高时脱木，云重欲摧城。客兴巳消洒，秋堂更雨声。
﻿和诜上人雪诗,金,赵沨,五言律诗,贫巷仍飞雪，空庭迥绝尘。照窗疑不夜，着树忽惊春。枕冷梦魂短，山明天宇新。赋诗分气象，定有灞陵人。
﻿涧上,金,赵沨,五言律诗,远径留残照，疏林出小园。山川半豺虎，岁月且琴尊。杜老新鸡栅，庞公旧鹿门。不才真忝窃，人道典刑存。
﻿新凉,金,赵沨,五言律诗,颇觉小眠快，便知秋意真。清风论世旧，老圃得时新。移竹观君子，翻书访古人。可人陶靖节，随意葛天民。
﻿仙和尚坐脱,金,赵沨,七言律诗,识得从来觉性圆，西归只履更翛然。永嘉稳步曹溪路，临济饱参黄檗禅。桶底脱时无一物，机轮转处有三玄。火中留得一茎草，依旧光明烁大千。
﻿黄山道中,金,赵沨,七言律诗,小谷城荒路屈蟠，石根寒碧涨秋湾。千章秀木黄公庙，一点飞云白塔山。好景落谁诗句里，蹇驴驼我画图间。膏肓泉石真吾事，莫厌乘閒数往还。
﻿用仲谦元夕诗韵,金,赵沨,七言律诗,闻道蓝田辋口庄，欹湖前日具飞航。李膺定巳回仙棹，王绩无由入醉乡。薄宦系人如坐井，穷愁染鬓欲成霜。早知上界多官府，只向人间作酒狂。
﻿盆池荷花,金,赵沨,七言律诗,一泓寒碧甃波光，雨后妖红独自芳。不许纤尘污天质，政须清吹发幽香。洛神初试凌波袜，妃子来从礜石汤。休笑埋盆等儿戏，要令引梦水云乡。
﻿扈从车驾至荆山,金,赵沨,七言律诗,海上飞来碧玉峰，瑶林琪树更青葱。参差楼观浮云表，颠倒山光落镜中。侍从有臣司碧落，笑谈无处不清风。好分灵沼为膏泽，乞与人间作岁丰。
﻿中秋,金,赵沨,七言律诗,秋气平分月正明，蕊珠宫阙对蓬瀛。巳驱急雨消残暑，不遣微云点太清。帘外清风飘桂子，夜深凉露滴金茎。圣朝不奏霓裳曲，四海歌讴即乐声。
﻿题齐物堂,金,赵沨,七言律诗,至人识破浮生理，万变何尝有不同。果蝶梦周周梦蝶，为风乘我我乘风。得时未必全无识，穷处方知却有通。毕竟欲齐齐底物，世间元是一虚空。
﻿得鹅应制,金,赵沨,七言律诗,鴐鹅得暖下陂塘，綵骑星驰入建章。黄伞轻阴随凤辇，绿衣小队出鹰坊。抟风玉爪凌霄汉，瞥目风毛堕雪霜。共喜园陵得新荐，侍臣齐捧万年觞。
﻿聚远台,金,赵沨,五言绝句,独上平台上，风云万里来。青山一尊酒，落日未能回。
﻿晚宿山寺,金,赵沨,七言绝句,松门明月佛前灯，庵在孤云最上层。犬吠一山秋意静，敲门时有夜归僧。
﻿和茂才韵,金,赵沨,七言绝句,十年为客未还家，赢得毵毵两鬓华。别后故人应念我，不来踏雪看梅花。
﻿留题西溪三绝 其一 ,金,赵沨,七言绝句,谁开玉鉴泻天光，占断人间六月凉。日落沙禽犹未散，也知受用藕花香。
﻿留题西溪三绝 其二 ,金,赵沨,七言绝句,波光湛碧冷无痕，眇眇轻风起縠纹。认得朝来疏雨过，却因水底见飞云。
﻿留题西溪三绝 其三 ,金,赵沨,七言绝句,总道西溪画不如，岂知造物用功夫。蟾光忽作灵犀透，表里通明两玉壶。
﻿过蓨县董大夫庙,金,赵沨,七言绝句,汉朝元不用真儒，岂信忠嘉益帝图。贾谊长沙晁错死，不须独恨老江都。
﻿寓居写怀,金,赵沨,七言绝句,平陆温风雪半消，孤烟篱落隔溪桥。趁墟人去林皋静，时有晚鸦衔堕樵。
﻿秋日感怀,金,赵沨,古风,岁月不相饶，秋风飒巳至。蚊雷稍收声，团扇且复置。久雨不宜人，新凉差快意。数篇东皋诗，引我北窗睡。林泉久隔阔，尘土作憔悴。但有适人适，何尝事吾事。一贫既忘怀，所好无不遂。世无陶靖节，何人知此味。
﻿分韵赋雪得雨字,金,赵沨,古风,大雪初不知，开门巳无路。惊喜视历日，此瑞固有数。池冰冻欲合，林鸦噤仍聚。已成玉壶莹，尚作宝花雨。造物固多才，中有无尽句。大儿拟圭璧，小儿比盐絮。后人例蹈袭，弥复入窘步。聚星号令严，亦自警未悟。谁有五色笔，绘此天地素。好语觅不来，更待偶然遇。
﻿立秋,金,赵沨,古风,日月如川流，去矣不复回。万物各有营，荣悴更相催。馀生苦多艰，壮志久摧颓。念欲学还丹，郁纡殊未谐。今朝立新秋，庭树西风来。举首望天宇，飞云独徘徊。呼儿且沽酒，浩歌豁秋怀。醉中得妙理，逸兴何悠哉。
﻿和崔深道春寒,金,赵沨,古风,长风忽落青林端，风声汹若江声寒。太阴盘礴乱天序，推书扑笔成长叹。美人何许媚幽独，使我不见心无欢。颇闻隐居诵庄屈，篷窗坐拥尘编残。琴歌酒赋两寂莫，悬知此兴殊未阑。迟君一来吐款要，举杯放目云天宽。
﻿西城观水,金,赵沨,古风,西山秋水来天地，巨野横流浩无际。长风蹙浪鳞甲生，两角斜分半山际。缭堤北去接飞桥，鼓鼙汹汹翻惊涛。中流突兀玉山起，直疑河伯驱灵鳌。冷光摇荡秋云白，浑似梦中游震泽。隔林我欲唤渔郎，孤帆忽如过鸟翼。安得酒船常拍浮，四时甘味置两头。何人与我同此乐，颍阳试觅元丹丘。
﻿元弟以所业见投赋诗为赠,金,赵伯成,五言律诗,耆旧隔存殁，为君重叹嗟。人门得嵇绍，文赋见张华。夙有凌云笔，方乘犯斗槎。忘年即吾友，未可论通家。
﻿蜡梅二首 其一 ,金,赵伯成,七言绝句,冻蕾含香蜡点匀，古来幽谷有佳人。诗家只怨和羹晚，不道红梅别是春。
﻿蜡梅二首 其二 ,金,赵伯成,七言绝句,冷艳疏香寂莫滨，欲持何物向时人。东风自是清狂手，办作竹篱茅舍春。
﻿红梅,金,赵达夫,七言绝句,西湖句好已成尘，蜡点都能几许春。乞与琼儿薄梳洗，才情留待月中人。
﻿柳,金,赵达夫,七言绝句,杨柳搀春不耐秋，十分憔悴尽风流。水边沙际风烟冷，收拾残阳合暮愁。
﻿军中寄亲旧,金,赵文昌,七言律诗,军中从事鬓丝垂，把钓江湖与愿违。红叶关河为客久，黄花时节寄书归。霜天不尽孤云远，秋意无聊一雁飞。乡社故人应念我，岂知南望更依依。
﻿歌扇,金,赵文昌,七言绝句,媚娘巧作贯珠㗋，画扇团团半掩羞。唱到春山小颦处，一轮明月为花愁。
﻿早赴北宫,金,赵摅,七言绝句,苍龙双阙郁层云，湖水鳞鳞柳色新。绝似江行看清晓，不知身是趁朝人。
﻿南歌子,金,赵摅,词,涧草萋萋绿，林莺恰恰啼。汀沙过雨便无泥。换得芒鞋随意、到前溪。浦溆浑堪画，云烟总是题。江湖老伴一蓑衣。真个斜风细雨、不须归。
﻿虞美人 同孟利器寻春,金,赵摅,词,春来日日风成阵。桃李飘零尽。树头树底觅残红。只有郭西梨雪、照晴空。酬春须得如川酒。酒债寻常有。葛巾欹侧倩人扶。大似浣花溪上、醉骑驴。
﻿甘露寺,金,赵亮功,五言律诗,郑南峰下寺，泉石间疏篁。飞雨度山阁，閒云生野塘。檐前松子落，厨际柏烟香。别后闻钟磬，山阴空夕阳。
﻿喜霁,金,赵元,五言律诗,片段溪云破，纵横野水淙。人閒泥塞路，蝇动日烘窗。绕壁苔痕满，侵阶树影双。还思酿新黍，瓮面挹秋江。
﻿丁亥三月二十五日雪,金,赵元,五言律诗,夬变乾将至，阴凝阳不流。雨飞犹带雪，风急似号秋。草木无春意，关河惨客愁。天心宁易测，三叹索冬裘。
﻿客况,金,赵元,七言律诗,庐山踏遍却归崧，世事悠悠付老慵。乐近僧居非佞佛，苦无田种强为农。菊花雨似人情冷，梨叶霜如酒力浓。一十五秋河表客，合教节物笑龙钟。
﻿学稼,金,赵元,七言律诗,不堪炊煮一箱书，十口东西若可糊。食禄已惭中隐吏，垦山聊作下农夫。藁遗场圃无多积，子入官仓困远输。近日愚轩睡眠少，打门时复有追胥。
﻿立秋日,金,赵元,七言律诗,况味年来老比丘，禅房三伏得迟留。连宵雨作垂垂晓，十口家贫盻盻秋。熟未先须伺禾黍，有无何暇问衣裘。半生枉却亲灯火，一事不成空白头。
﻿次韵答裕之,金,赵元,七言律诗,薄莫敲门喜客佳，水萍风絮共天涯。行藏一话倾心肺，古律三诗淬齿牙。朱研不妨閒度日，青山终得共餐霞。扶持老病须君辈，满地豺狼万里家。
﻿书怀,金,赵元,七言律诗,懒退无心廪与庖，愿携诸子斸山硗。閒消白日醒吟醉，猛省浮生梦幻泡。窈窕云山三兔窟，漂摇风树一鸠巢。联名便入村家社，莫认公卿是故交。
﻿寄裕之二首 其一 ,金,赵元,七言律诗,汩没兵尘满鬓霜，买邻心乐古清凉。閒陪老秀春行脚，闷欠臞元夜对床。正欲脱身求兔窟，谁能随世转羊肠。南阳未比嵩阳好，满眼交游即故乡。
﻿寄裕之二首 其二 ,金,赵元,七言律诗,老懒愚轩百不能，饱谙人意冷于冰。清狂旧日耽诗客，灰朽而今有发僧。梦裹纸衾三丈日，话延雪屋一龛灯。新开一径通兰若，斩尽清凉旧葛藤。
﻿丙子夏卧病汗后有作,金,赵元,七言律诗,枯肠得水若通灵，涣汗周身一雨零。行客筋骸困方歇，醉人心骨唤初醒。病蝉移梦入新壳，老鹤息神梳旧翎。乞得残骸对儿女，不愁无粟贮陶瓶。
﻿次韵裕之见寄二首 其一 ,金,赵元,七言律诗,鱼入深渊鹤在阴，飞潜何幸远庖砧。乾坤万里云无迹，冰雪三冬柏有心。故国钩留清夜梦，岁华分付白头吟。莘川拟作桃源隐，共与青山阅古今。
﻿次韵裕之见寄二首 其二 ,金,赵元,七言律诗,古屋飕飕四壁尘，不堪幽独足吟呻。瓶储看客常年惯，家具为农近日新。世味饱尝惟可睡，诗情漫苦不医贫。相从分我西山半，欲乞臞元伴老身。
﻿早发宝应龙门道中有感,金,赵元,七言律诗,山僧送客客行东，回首云寮梦寐中。人语咿呦村店火，帽檐欹侧石门风。伊川远映春冰绿，少顶先搀晓日红。为问年来几还往，只应乌鹊识衰翁。
﻿渡洛口,金,赵元,七言绝句,一脉寒流两岸冰，断桥无力强支撑。忘机羡杀沙鸥好，不省人间有战争。
﻿诗送辛敬之东归二首 其一 ,金,赵元,七言绝句,风埃憔悴旧霜袍，老去新诗价转高。橡栗漫山犹可煮，不须低首向儿曹。
﻿诗送辛敬之东归二首 其二 ,金,赵元,七言绝句,文章无力命有在，一点浩然天地閒。风雪满头人不识，又携诗藁出西山。
﻿田间秋日三首 其一 ,金,赵元,七言绝句,好雨知时便放晴，天和酝酿作西成。秋收但得官军饱，未怕输租远十程。
﻿田间秋日三首 其二 ,金,赵元,七言绝句,禾穗累累豆角稠，崧前村落太平秋。熙熙多少丰年意，都在农家社案头。
﻿田间秋日三首 其三 ,金,赵元,七言绝句,皤翁伛偻负薪行，稚子跳梁剥枣声。不似二姑忙更杀，晚春堆髻脱钗荆。
﻿大暑,金,赵元,七言绝句,旱云飞火燎长空，白日浑如堕甑中。不到广寒冰雪窟，扇头能有几多风。
﻿哀古道,金,赵元,七言绝句,山深道坏水纵横，怪得春来少客行。不信天教人迹断，水乾更遣蒺藜生。
﻿薛鼎臣罢登封,金,赵元,七言绝句,弄人鼓笛不相疑，便著当场傀儡衣。终日抱饥唯饮水，也和醉客一时归。
﻿邻妇哭,金,赵元,古风,邻妇哭，哭声苦，一家十口今存五。我亲问之亡者谁，儿郎被杀夫遭虏。邻妇哭，哭声哀，儿郎未埋夫未回。烧残破屋不暇葺，田畴失锄多草莱。邻妇哭，哭不停，应当门户无馀丁。追胥夜至星火急，并州运米云中行。
﻿书怀继元弟裕之韵四首 其一 ,金,赵元,古风,蓍龟不须问，我命只自知。多生堕宿业，世网缠绵之。骅骝受羁衔，大笑跛鳖迟。跛鳖亦复笑，缩首甘自卑。何必参漆园，物理本自齐。槟榔可消谷，志士常苦饥。穆之万人雄，犹不免此讥。我懦更多病，区区欲何为。钟鼎不可倖，藜藿分所宜。安能如黄蜂，为人填蜜脾。清白傥少污，后人何所贻。初学悔大谬，篆刻工文辞。年来厌酸咸，淡爱陶潜诗。爱诗固自佳，其如未忘机。回头四十年，言动俱成非。谁能逐世利，日久常规规。惟当种溪田，与子常相期。
﻿书怀继元弟裕之韵四首 其二 ,金,赵元,古风,窗扉有生意，山间春到时。长安冠盖尘，游哉不如兹。西畴将有事，老农真吾师。不见元鲁山，梦寐役所思。遗山乃其后，僻处政坐诗。时复一相过，照眼珊瑚枝。奇书多携来，为子卧听之。
﻿书怀继元弟裕之韵四首 其三 ,金,赵元,古风,少从白衫游，气与山峥嵘。一念堕文字，肠腹期拄撑。多机天所灾，室暗灯不荧。拈书枕头睡，鼻息春雷鸣。泰山与鸿毛，何者为重轻。蹄泓与渤澥，谁能较亏盈。如能平其心，一切当自平。
﻿书怀继元弟裕之韵四首 其四 ,金,赵元,古风,嵩箕有奇姿，出云何悠然。云山足佳处，留客今几年。有子罢读书，求种山间田。栗里愧渊明，香山惭乐天。二老已古人，相望云泥悬。得酒邀月来，对影空自怜。摄衣欲起舞，稚子不须牵。
﻿修城去,金,赵元,古风,修城去，劳复劳，途中哀叹声嗷嗷。几年备外敌，筑城恐不高。城高虑未固，城外重三壕。一锹复一杵，沥尽民脂膏。脂膏尽，犹不辞，本期有难牢护之。一朝敌至任推击，外无强援中不支。倾城十万户，屠灭无移时。敌兵出境已踰月，风吹未乾城下血。百死之馀能几人，鞭背驱行补城缺。修城去，相对泣，一身赴役家无食。城根运土到城头，补城残缺终何益。君不见得一李绩贤长城，莫道世间无李绩。
﻿村居夏日,金,赵元,古风,官府不著名，散迹村落深。白云自朝暮，青山无古今。爱此夏日永，门巷多繁阴。呼儿具绳床，不履亦不簪。殷勤好风来，为我消烦襟。一饱万事了，何用腰黄金。羁勒困名马，网罗多珍禽。何如山鹿痴，呦呦恋长林。
﻿宿少林寺,金,赵元,古风,双轮走鸡栖，下岭分间道。行行得精舍，翠崦作回抱。诸峰知客来，故故颜色好。征衫满尘土，惭愧方丈老。殷勤一瓣香，为我除热恼。世缘如落花，篱裀迹俱埽。个中有佳处，行脚恨不早。一庵祖师傍，异日亲结草。
﻿晚出,金,赵元,古风,坐久卧还起，畏此夏日长。出门鬓蓬松，西日明半墙。鸠鸣舍东柳，雌和墙南桑。十日暑烦苦，一雨方论量。偶然释忧抱，露坐移绳床。群儿莫相催，老子便晚凉。
﻿题裕之家山图,金,赵元,古风,系舟盘盘连石岭，牧马澄澄倒山影。山光水气相混涵，中有元家旧庐并。雁门一开豺虎场，驾言投迹嵩之阳。青山偃蹇不可将，十年竟堕兵尘黄。东岩风物知犹在，说与寄庵神已会。一挥淡墨能似之，清辉远寄形骸外。元家故山吾与邻，梦见不如画图真。旧曾行处聊经眼，未得归时亦可人。
﻿钦若遽有商于之行作长语为别兼简仲泽弟一笑,金,赵元,古风,庐山铓然深可居，洛水蚓然清可渔。嘉哉山水有如此，不能留客如蘧庐。楚茅不入干王诛，大帅分阃临商于。谋参帷幄渴英俊，蒐罗远到山间癯。陇西四钦出将种，人爱若也温而愉。朅来谁飞荐鹗书，枕前堕檄催驰驱。行参幕宾亦大可，把酒当为帅君贺。王家仲泽如仲宣，共看吐奇飞玉唾。一军号令雅歌中，声落荆蛮胆先破。愚轩退居如甑堕，閒暇多君时见过。明朝笑语隔关山，一月须�面墙卧。
﻿读乐天无可奈何歌,金,赵元,古风,凫胫苦太短，蚿足何其多。物理斩不齐，利剑空自磨。老蹠富且寿，元恶天不诃。伯夷岂不仁，饿死西山阿。天意寓冥邈，人心徒揣摩。不如且饮酒，流年付蹉跎。酒酣登高原，浩歌无奈何。
﻿行香子 其一 ,金,赵元,词,镜里流年，绿变华颠。谢西山、青眼依然。人生安用，利琐名缠。似燕营巢，蜂课蜜，蚁争膻。词苑群仙，场屋诸贤，看文章大笔如椽。閒人书册，且枕头眠。有洗心经，传灯录，坐忘篇。
﻿行香子 其二 ,金,赵元,词,潦倒无闻，坐惯家贫。眼昏花心口犹存。人皆笑我，我尽教人。拚醉吟风，閒钓月，困眠云。邂逅交亲，语欸情真，且相从莫浪辛勤。西山归隐，不用移文。看菊成丛，松结子，竹生孙。
﻿行香子 其三 ,金,赵元,词,山拥垣墙，水满溪塘。几人家、篱落斜阳。又还夏也，一霎人忙。正稻分畦，蚕卸簇，麦登场。老子徜徉，閒日偏长，鬓鬔松、只管寻凉。绿阴何处，旋旋移床。有道边槐，门外柳，舍南桑。
﻿颂,金,赵抱渊,偈颂,松梢皓鹤向风吟，只有翻云归去心。万里青天一片雪，尽教华表柱头寻。
﻿呈同官崔伯善李顺之,金,赵思文,七言律诗,睡起松阴鸟雀哗，忽惊霜果堕檐牙。简书迫促全疏酒，眼力眵昏只费茶。不学道人餐柏叶，却随举子踏槐花。提衡文字非吾事，崔李风流有故家。
﻿嵩山承天谷又云逍遥谷,金,赵思文,七言律诗,烟霞直上逍遥谷，路转山腰咫尺迷。已觉洞天分圣境，更疑石磴是仙梯。霜添红叶黄花好，天与金壶玉柱齐。醉倚西风正南望，暮云烟草一时低。
﻿吊同年杨礼部之美,金,赵思文,五言绝句,海内文章选，人中道德师。争教衰病足，不到凤皇池。
﻿侯相浪溪岁寒堂,金,赵思文,七言绝句,静中台榭隔红尘，水色山光日日新。不用沿溪种松竹，主人元是岁寒人。
﻿捕蝗感草虫有作二首 其一 ,金,赵思文,七言绝句,虽是形模不苦争，汝能伤稼我能鸣。谁知竟有长平祸，玉石填来共一坑。
﻿捕蝗感草虫有作二首 其二 ,金,赵思文,七言绝句,草虫悲咽不能言，乱逐螟蝗瘗古原。水底痴龙正贪睡，瓮中蝎虎更衔冤。
﻿暮春,金,赵晦,七言律诗,压枝梅子半青黄，叶底残红雨褪香。翠钿舞风榆落荚，绿针浮水稻抽秧。酒浓犹觉春酲困，睡美方便午梦长。苦被啼莺诉花老，挥毫聊作送春忙。
﻿蜀山晓发,金,赵悫,五言律诗,晓发蜀山道，山深人自迷。残星数徽小，斜月一梳低。隔舍缲车响，遥林杜宇啼。区区事行役，何日得安栖。
﻿寒斋雪中书呈许守,金,赵悫,五言律诗,剪水作花开，纷纷天上来。声清偏傍竹，艳冷欲欺梅。积润滋牟麦，馀膏丐草莱。穷阎休叹息，数日是春回。
﻿拟古,金,赵悫,古风,春风动地来，依依烧痕青。王孙行不归，离恨何时平。翩翩谁家儿，晓猎开红旌。彫弓插白羽，怒马悬朱缨。围合意气雄，厮养厌庖烹。人生一春草，时至何足荣。君看五陵树，日暮悲风生。
﻿望海潮 上兰州守,金,邓千江,词,云雷天堑，金汤地险，名藩自古皋兰。营屯绣错，山形米聚，喉襟百二秦关。鏖战血犹殷。见阵云冷落，时有雕盘。静塞楼头，晓月依旧玉弓弯。看看。定远西还。有元戎阃令，上将斋坛。区脱昼空，兜铃夕解，甘泉又报平安。吹笛虎牙閒。且宴陪珠履，歌按云鬟。招取英灵毅魄，长绕贺兰山。评注（点击查看或隐藏评注）
﻿即事,金,郑子聃,七言绝句,一钱不直程卫尉，五斗解酲刘伯伦。读罢离骚解衣卧，门前花柳自争春。
﻿南歌子,金,郑子聃,词,我爱沂阳好，民淳讼自稀。谁言珥笔混莱夷。行见离离秋草，鞠园扉。
﻿潞公轩即席继和刘巨济秀才,金,郑辉,七言排律,万壑奔腾汇一湾，构堂其上称吟观。欲同叶令飞凫近，肯作陶轩容膝安。心静自当凭棐几，气清不必饰雕栏。徒誇海上蓬瀛远，始觉壶中天地宽。山势东南插云碧，人家高下似星攒。拟追潞国悠哉乐，盍念清河作者难。繁暑远人如酷吏，清凉生掖胜仙丹。沿流花圃真堪赏，解愠丝弦谁复弹。窗转雄风来座上，雨疏雌蜺挂林端。休思酒社凋零伴，且作诗人冷淡欢。我辈三年穷胜趣，此中五月亦轻寒。民安讼息无馀事，醉卧真须向夜阑。
﻿海会寺宴集以禅房花木深为韵得木字,金,郑辉,古风,吾侪爱山水，乘兴游金谷。修竹荫寒泉，层崖排古木。风轩杯暂把，花院棋终局。晚雨更多情，留人成夜宿。
﻿题赵閒閒城南访道图,金,齐希谦,七言绝句,亿劫梦中誇识解，一生纸上作风波。到今不敢抽身去，毕竟城南有甚么。
﻿春阴,金,刘修撰彧,七言律诗,似雨非晴意思深，宿酲牵率泥重衾。苦怜燕子寒相并，生怕梨花晚不禁。薄薄帘帏欺欲透，悠悠歌管压来沉。南园北里狂无数，唯有芳菲识此心。
﻿秋雨得云字,金,刘修撰彧,七言律诗,一室萧然半掩门，檐牙悬溜喜初闻。栖鸦不动寒偎树，过雁无声冷贴云。历耳半随风淅沥，舞阶仍带叶缤纷。隔篱为问东皋叟，麰麦前春定十分。
﻿庆州回过盘岭宿义园,金,刘汲,五言律诗,随马雨不急，催人日欲晡。山从林杪出，路到水边无。拘缚嗟微宦，崎岖走畏途。村家应最乐，鸡酒夜相呼。
﻿到家,金,刘汲,五言律诗,三载尘劳虑，翻然尽一除。园林未摇落，庭菊正扶疏。绕屋看新树，开箱检旧书。依然故山色，潇洒入吾庐。
﻿题西嵓 其二 ,金,刘汲,七言律诗,卜筑西嵓最可人，青山为屋水为邻。身将隐矣文何用，人不知之味更真。自古交游少同志，到头声利不关身。清泉便当如渑酒，浇尽胸中累劫尘。
﻿留别四弟,金,刘汲,五言绝句,对床喜清夜，尊酒话平生。自是今宵雨，于人却有情。
﻿酒中作,金,刘汲,五言绝句,树暗春将老，酒阑人欲归。裴佪风月夜，花絮一帘飞。
﻿高阳道中,金,刘汲,七言绝句,杏花开过野桃红，榆柳中间一径通。禽鸟不呼村坞静，满川烟雨淡濛濛。
﻿家僮报西嵓栽植滋茂喜而成咏,金,刘汲,七言绝句,孤云出岫本无心，何用微名挂士林。近日故园消息好，西嵓花木已成阴。
﻿题蒲县下库村,金,刘汲,七言绝句,古柳长楸倚翠微，水光岚气袭人衣。清閒岁月无多事，事简何妨倒载归。
﻿题西嵓 其一 ,金,刘汲,古风,人爱名与利，我爱水与山。人乐纷而竞，我乐静而閒。所以西嵓地，千古无人看。虽看亦不爱，虽赏亦不欢。欣然会予心，卜筑于其间。有石极峭屼，有泉极清寒。流觞与韨禊，终日堪盘桓。此乐为我设，信哉居之安。
﻿平凉道中,金,刘汲,古风,青山炯无尘，尘满行人衣。行人望青山，咫尺不得归。吾归不作难，世故苦相违。何当临溪水，一洗从前非。
﻿南园步月,金,刘汲,古风,云横树外山，树映山巅月。微风拂寒枝，疏光散清樾。幽欢难相遇，此景安可忽。从来山水心，不为尘埃没。
﻿不如意,金,刘汲,古风,朝亦不如意，暮亦不如意。今日只如此，来日复何异。一欢强欲谋，百忧已先至。乃至尘网苦，动辄心万计。高轩与华冕，傥来亦如寄。规规必欲求，愈劳终不遂。善哉荣�期，自宽以遣累。
﻿西岩歌,金,刘汲,古风,西岩逸人以天为衢兮地为席茵，青山为家兮流水为之朋。饥食芝兮渴饮泉，又何必有肉如林兮有酒如渑。世间清境端为吾辈设，吾徒岂为礼法绳。少文援琴众山响，太白举杯明月清波澄。人间行路是，处处多炎蒸。如何水前山后，六月赤脚踏层冰。
﻿春郊,金,刘瞻,七言绝句,桑芽粒粒破春青，小叶迎风未展成。寒食归宁红袖女，外家纸上看蚕生。
﻿无极道中,金,刘瞻,七言绝句,银河淡淡泻秋光，缺月梢梢挂晚凉。马上西风吹梦断，隔林烟火路苍茫。
﻿所见,金,刘瞻,七言绝句,倾欹石片插涟漪，上有萧萧杨柳枝。藻荇半浮苔半湿，浣纱人去不多时。
﻿秋尽,金,刘仲尹,五言律诗,利禄蜗涎壁，年华蚁梦槐。秋随庭树老，寒逐雁声来。养性论三适，分愁咏七哀。闭门人客少，书籍绕床堆。
﻿晚阴,金,刘仲尹,五言律诗,岁涝饶秋雨，云寒结暝阴。晚芳留冻蝶，疏木立饥禽。閒觉交游减，衰从老病寻。安眠恐徼倖，底用说初心。
﻿西溪牡丹,金,刘仲尹,七言律诗,为云为雨定成虚，醉脸笼娇试粉初。举国春风避姚魏，换胎天质到黄徐。百年金谷凭栏袖，三月扬州载酒车。我欲禅居净馀习，湖滩枕石看游鱼。
﻿冬日,金,刘仲尹,七言律诗,刁骚短发镊还生，镜里形骸只自惊。睡枕食槃翻岁月，头风股痹识阴晴。鸠栖任笑谋生拙，兔简难忘照眼清。不用暖炉公库酒，试容拥被听鸡声。
﻿秋日东斋,金,刘仲尹,七言律诗,一区寂莫子云家，便腹那能贮五车。筋力只今如老鹤，笔头新爱绾秋蛇。树间风定叶漫径，篱外雨寒梅著花。胜日一尊能笑客，更须官鼓候晨挝。
﻿谢孔遵席后堂画山水图,金,刘仲尹,七言律诗,家在龙沙弱水东，朅来尘世笑春风。都将天外蓬壶景，漏作人间画手工。玉腕雪回犀管细，宝煤香散凤绡空。只应大地山河影，常记飞鸾下月中。
﻿别墅 其一 ,金,刘仲尹,七言律诗,墙根雨大土花碧，秋笋寒添一两茎。爱买僻书人笑古，痛憎俗事自知清。黄花催织钿钿出，白发欺人故故生。饘粥年来我稍具，厌随鞍马逐浮名。
﻿别墅 其二 ,金,刘仲尹,七言律诗,风雨驱寒入弊裘，閒斋气味冷飕飕。年华过眼惊飞鸟，利禄催人窘督邮。灶下旋添温坑火，床头剩买读书油。可人谁似黄夫子，著意裁诗寄四休。
﻿龙德宫,金,刘仲尹,七言律诗,碧栱朱甍面面开，翠云稠叠锁崔嵬。连昌庭槛浑栽竹，罨画溪山半是梅。藻井香销尘化网，铜栏秋涩雨留苔。只应千古华清月，狼藉春风愧露台。
﻿酴醾,金,刘仲尹,七言律诗,相看绝似好交友，著眼江梅季孟中。海窟笙箫来鹤背，月林冰雪绕春风。满前玉蕊名尤重，特地梨花梦不同。安得涪翁香一瓣，种成聊供小南丰。
﻿墨梅一十首 其一 ,金,刘仲尹,七言绝句,瘦损昭阳镜里春，汉家公主奉乌孙。泪痕滴尽穹庐月，谁道神香解返魂。
﻿墨梅一十首 其二 ,金,刘仲尹,七言绝句,绝缨人醉烛花残，主意方浓未厌欢。十五琼儿梳洗薄，琵琶才许近帘弹。
﻿墨梅一十首 其三 ,金,刘仲尹,七言绝句,生憎施粉与施朱，换骨玄都亦自姝。疏影冷香题不到，梦惊烟雨暗西湖。
﻿墨梅一十首 其四 ,金,刘仲尹,七言绝句,赵郎爱香人不知，罗浮山下有佳期。春寒彻骨角声起，才记参横月堕时。
﻿墨梅一十首 其五 ,金,刘仲尹,七言绝句,君王凤驾九龙池，后辇传呼召雪儿。狼藉玉台银烛暗，丁香小麝印宫眉。
﻿墨梅一十首 其六 ,金,刘仲尹,七言绝句,钟鼓沈沈度苑墙，玉绳初直殿东厢。荀妃早发鸡鸣埭，残月微分烛下妆。
﻿墨梅一十首 其七 ,金,刘仲尹,七言绝句,衡州何处问花光，抹月批风只欠香。安得江南断肠句，为题风雨浣啼妆。
﻿墨梅一十首 其八 ,金,刘仲尹,七言绝句,高髻长蛾满汉宫，君王图玉按春风。龙沙万里王家女，不著黄金买画工。
﻿墨梅一十首 其九 ,金,刘仲尹,七言绝句,古绢谁藏谢女真，天寒翠袖一招魂。江山嫁尽风流梦，雪满冰溪月挂村。
﻿墨梅一十首 其十 ,金,刘仲尹,七言绝句,妙画工意不工俗，老子见画只寻香。未应涂抹相欺得，政自不为时世妆。
﻿自理,金,刘仲尹,七言绝句,日日南轩学蠹鱼，隐中独爱隐于书。儿痴妇笑谋生拙，不道从来与世疏。
﻿寒夜,金,刘仲尹,七言绝句,漏声穿竹夜霜清，尽著功夫伴短檠。睡足梅花半梢月，虚徐老鼻学香生。
﻿窗外梅蕾二首 其一 ,金,刘仲尹,七言绝句,玉儿秀稚云幄藏，鼻观巳觉瓶水香。过眼空花均一寓，十分春色属秋堂。
﻿窗外梅蕾二首 其二 ,金,刘仲尹,七言绝句,细蕾初看柳麦肥，春风得得绕窗扉。道人方作玉溪梦，石坞竹桥风雪飞。
﻿初秋夜凉,金,刘仲尹,七言绝句,小虫机杼月西厢，风雨才分半枕凉。白发自疏河汉梦，一瓶秋水玉簪香。
﻿夏日,金,刘仲尹,七言绝句,床头书册聚麻沙，病起经旬不煮茶。更为炎蒸设方略，细烹山蜜破松花。
﻿不出,金,刘仲尹,七言绝句,好诗读罢倚团蒲，唧唧铜瓶沸地炉。天气稍寒吾不出，氍毹分坐与狸奴。
﻿一室,金,刘仲尹,七言绝句,老来湖海愧陈登，只有头须未是僧。坐对黄昏钟鼓定，竹根吹火上吟灯。
﻿鹧鸪天 其一 ,金,刘仲尹,词,满树西风锁建章。官黄未裹贡前霜。谁能载酒陪花使，终日寻香过苑墙。修月客，弄云娘。三吴清兴入淋浪。草堂人病风流减，自洗铜瓶煮蜜尝。
﻿鹧鸪天 其二 ,金,刘仲尹,词,骑鹤峰前第一人。不应著意怨王孙。当年艳态题诗处，好在香痕与泪痕。调雁柱，引蛾颦。绿窗弦索合筝�。砌台歌舞阳春后，明月朱扉几断魂。
﻿鹧鸪天 其三 ,金,刘仲尹,词,楼宇沉沉翠几重。辘轳亭下落梧桐。川光带晚虹垂雨，树影涵秋鹊唤风。人不见，思何穷。断肠今古夕阳中。碧云犹作山头恨，一片西飞一片东。
﻿鹧鸪天 其四 ,金,刘仲尹,词,璧月池南剪木栖。六朝宫袖窄中宜。新声蹙巧蛾颦黛，纤指移�雁着丝。朱户小，画帘低。细香轻梦隔涪溪。西风只道悲秋瘦，却是西风未得知。
﻿南歌子,金,刘仲尹,词,榴破猩肌血，萱开凤尾黄。旧閒风簟雪肌凉。一枕浓香魂梦、到巫阳。云纻描瑶草，莲腮洗玉浆。碧梧深院小藤床。此意一江春水、正难量。
﻿相思引,金,刘仲尹,词,蚕欲眠时日已曛。柔桑叶大绿团云。罗敷犹小，陌上看行人。翠实低条梅弄色，轻花吹垄麦初匀。鸣鸠声里，过尽太平村。
﻿浣溪纱 其一 ,金,刘仲尹,词,贴体宫罗试裌衣。冰蓝娇浅染东池。春风一把瘦腰支。戏镂宝钿呈翡翠，笑拈金剪下酴醾。最宜京兆画新眉。
﻿浣溪纱 其二 ,金,刘仲尹,词,万叠春山一寸心。章台西去柳阴阴。蓝桥特为好花寻。别后鱼封烟涨阔，梦回鸾翼海云深。情知顿着有如今。
﻿浣溪纱 其三 ,金,刘仲尹,词,绣馆人人倦踏青。粉垣深处簸钱声。卖花门外绿阴轻。帘幕风柔飞燕燕，池塘花暖语莺莺。有谁知道一春情。
﻿浣溪纱 其四 ,金,刘仲尹,词,摩腹椎腰春事非。乐天犹恨小樊归。多生馀念向来痴。往事半随残梦转，飞词不尽短封题。竹奴应笑减腰围。
﻿谒金门,金,刘仲尹,词,帘半窣。四座绿围红簇。歌尽玉台连夜烛。欢缘仍恨促。休唱莲舟新曲。烟水画船摇绿。肠断鸳鸯三十六。紫蒲相对浴。
﻿秋郊马上二首 其一 ,金,刘迎,五言律诗,故垄松楸暗，空城草棘荒。数峰横鸟道，一径绕羊肠。桑叶露仍沃，稻花风已香。儿时十年梦，怀旧一悲凉。
﻿秋郊马上二首 其二 ,金,刘迎,五言律诗,海色楼台市，山容水墨图。风疏水杨柳，烟瘦石菖蒲。岁熟多同社，村閒绝诟租。平生亦何事，尘土眷吾庐。
﻿海上,金,刘迎,五言律诗,潮蹙三山岛，烟横万里沙。蜃楼春作市，鼍鼓暮催衙。一曲水仙操，片帆渔父家。安期定何处，试问枣如瓜。
﻿秋郊,金,刘迎,五言律诗,秋水四五尺，暮山三两峰。浮云白毫相，落日紫金容。蓑笠前村笛，楼台古寺钟。殷勤小平远，图画记渠侬。
﻿代人忆旧,金,刘迎,五言律诗,缓步素丝障，微吟紫绮裘。醉便风侧帽，歌爱月明楼。犀轴题春恨，铜荷滴夜愁。风流十年梦，灯火漫扬州。
﻿题雪浦人归图,金,刘迎,五言律诗,乱目宝花雨，过眉斑竹筇。拿音迎画鹢，喜态动乌龙。水镜千江月，风琴万壑松。遥知永今夕，情话得从容。
﻿彦美生朝,金,刘迎,五言律诗,壮日里闾侠，臂弯双角弓。绣鞯金匼匝，貂袖紫蒙茸。云态自苍狗，玉辉犹白虹。为君占寿骨，诗句有清风。
﻿数日冗甚怀抱作恶作诗自遣,金,刘迎,七言律诗,生涯吾亦爱吾庐，踏地从来出赋租。胸次有怀空磈磊，人间无处不崎岖。扶摇安得三千里，应见真成百亿躯。直欲弃家参学去，一龛香火供斋盂。
﻿寄题安嵓起官舍北溟,金,刘迎,七言律诗,一轩高占凤麟洲，要作人间汗漫游。海国风烟自朝暮，洞天日月几春秋。梦魂欲拂三花树，活计聊随一叶舟。待我丹成访君去，阆风佳处卜菟裘。
﻿莫州道中,金,刘迎,七言律诗,枫林叶叶堕霜红，天末晴容一镜空。野旷微闻鸟乌乐，草寒时见马牛风。人生险阻艰难里，世事悲歌感慨中。白发孀亲倚门处，梦魂千里付归鸿。
﻿上施内翰,金,刘迎,七言律诗,十年不见建安公，草木依然臭味同。赖有酒尊烦北海，可无香瓣礼南丰。天墀礼乐三千字，海国鹍鹏九万风。正以高轩肯相过，免教书客感秋蓬。
﻿题吴彦高诗集后,金,刘迎,七言律诗,片云踪迹任飘然，南北东西共一天。万里山川悲故国，十年风雪老穷边。名高冀北无全马，诗到西江别是禅。颇忆米家书画否，梦魂应逐过江船。
﻿代王簿上梁孟容副公二首 其一 ,金,刘迎,七言律诗,妙年椽笔赋长杨，一日声名满四方。天上风流青琐客，人间嘉庆绿衣郎。锦囊看读金花诰，画戟閒凝燕寝香。预恐政成趋急诏，海沂无计驻王祥。
﻿代王簿上梁孟容副公二首 其二 ,金,刘迎,七言律诗,自笑微官马骨高，十年霜鬓雪刁骚。长林丰草未适性，尖帽短靴安得豪。名宦真同一鸡肋，簿书空束两牛腰。故园清兴湖山里，归去经营一把茅。
﻿清明前十日作,金,刘迎,七言律诗,雨馀天气动朝寒，寒食都来数日间。羯鼓催开小桃李，画屏围出好溪山。尘埃老我真堪笑，风物撩人欲破悭。梅雪巳残春过半，一尊无处与公閒。
﻿闻丘丈晚集庆寿作诗戏之,金,刘迎,七言律诗,桃李欲开风雨多，花时犹得屡经过。缓听一曲玉连琐，满汎十分金卷荷。红烛影纱闻唤马，翠罗承袜见凌波。杜陵老矣孤春事，奈此诗愁恼乱何。
﻿明日复会客普照继呈此诗去及瓜不数日矣,金,刘迎,七言律诗,室中呼起散花天，来伴维摩到处禅。百刻篆香消昼永，一番风雨破春妍。云山真欲追聱叟，风腋何妨借玉川。他日相思共明月，旧游应说禁烟前。
﻿观古作者梅诗戏成一章,金,刘迎,七言律诗,翠袖佳人修竹傍，风姿绰约破湖光。静中惯识形神影，妙处谁知色味香。观想有灵通水月，孤音无侣伴冰霜。故人愁绝今何许，烟雨霏霏子半黄。
﻿赠人,金,刘迎,七言律诗,何必罗浮访稚川，相逢一笑共谈玄。蓬莱咫尺三万里，铜狄因循五百年。梦幻莫论身外事，啸歌聊得醉中天。几时丹灶同收拾，去入云山了旧缘。
﻿别后有怀元济,金,刘迎,七言律诗,闻说风流靖长官，宦游寥落废清閒。酒狂吞尽喙三尺，诗瘦耸成肩两山。世事君方厌蜗角，生涯我欲赋鱼蛮。脱身何日扁舟去，相对一蓑烟雨间。
﻿赠董丞秉国,金,刘迎,七言律诗,迫窄十年冠盖场，谁怜王谢有诸郎。俗缘不脱三生债，豪气都无万丈长。遣兴久凭诗作社，避愁专欲酒为乡。黄尘投老逢青眼，赖有知音未可忘。
﻿闻彦美服药以诗问讯,金,刘迎,七言律诗,耳边尘事且无喧，听我归耕郭外村。贱子自藏蜗壳舍，故人谁并雀罗门。书窗共作三年计，尊酒相逢一笑温。不信家山不堪隐，仇池今在古铜盆。
﻿和人七夕韵,金,刘迎,七言律诗,今古良宵此会同，望穷云物有无中。人间钿合三山隔，天上灵槎一水通。鳷鹊楼空纨扇月，鸳鸯机冷苧罗风。不须更乞蛛丝巧，久矣人生百巧穷。
﻿次曹次仲韵因以自感,金,刘迎,七言律诗,自笑区区学道难，未容香火访名山。因循忧患馀生里，收敛光芒窘步间。白社祝公今日始，丹丘容我几时还。相从愿结翻经会，共过壶中日月閒。
﻿寒食阻雨招元功会话,金,刘迎,七言律诗,满城风雨殿馀春，燕坐翛然亦可人。杨柳杏花相对晚，石泉槐火一时新。愁边兴味浑宜酒，句里机缘欲脱尘。早晚阿咸来过我，坐中软语慰情亲。
﻿次韵诸园不暇游览,金,刘迎,七言律诗,故人家有小池台，桃李成蹊手自栽。尊酒几时邀客去，园林无日不花开。丹青一一归图画，红紫纷纷费剪裁。胜槩须公与题品，杖藜何惜醉中来。
﻿自解,金,刘迎,七言律诗,投绂归来岁月过，清閒殊胜吏分窠。人思狡兔藏三窟，我愿白鸥同一波。棋局何妨烂樵斧，印章终欲博渔蓑。人间万事俱尘土，醉倒尊前奈我何。
﻿陪诸友登三山亭二首 其一 ,金,刘迎,七言律诗,半濠清浅芰荷彫，落日登临未寂寥。山色逼秋浑作市，海声迎暮欲吞潮。沙头白鸟疑相熟，木末青旗苦见招。不似常时对官府，可无閒话及渔樵。
﻿陪诸友登三山亭二首 其二 ,金,刘迎,七言律诗,霜林馀叶未全彫，极目西风对泬寥。万里沙荒秋后草，三神山动晚来潮。移尊正及兵厨近，结客何须驿骑招。老素抚床端可必，未甘随分隐耕樵。
﻿次刘元直韵二首 其一 ,金,刘迎,七言律诗,秋来何事忆归频，正以家无妒妇津。未许桂枝招隐士，不妨桃叶赠行人。梦魂历历千山远，客宦悠悠五斗贫。犀箸鸾刀许何日，归来举案得纷纶。
﻿次刘元直韵二首 其二 ,金,刘迎,七言律诗,半年归梦别离间，只有音书雁足还。罗幕翠横秋掩冉，玉壶红湿泪斓斑。天明不作雾非雾，月破可怜山复山。准拟春风对眉膴，一尊相对洗愁颜。
﻿次韵夜雨,金,刘迎,七言律诗,海山何处是蓬瀛，节物催人意自惊。客里厌逢今旧雨，梦馀愁听短长更。故园颇觉归期缓，老境难堪此段清。想得诗成正萧瑟，竹窗灯火夜微明。
﻿梅,金,刘迎,七言律诗,谁道江梅驿信迟，碧琅玕里见横枝。为寻疏影暗香处，独立嫩寒清晓时。嚼蕊不妨浮白饮，认桃休赋比红诗。平生东阁风流在，何逊而今鬓欲丝。
﻿城南庵,金,刘迎,七言律诗,故乡归思白云边，瓶钵东来想浩然。桑下久无三宿恋，室中今许一灯传。梦惊城郭风尘窟，兴寄湖山雪月船。老矣重游恐难得，平生四海与弥天。
﻿书何维桢见赠诗后,金,刘迎,七言律诗,尘埃握手众人中，草木从来臭味同。春夏我虽迷出处，交游君不异初终。赤黄晚岁徵奇梦，清白平生继古风。叹息蜀州人日作，伤心不觉涕无从。
﻿寄题蓟丘僧房,金,刘迎,七言律诗,道人休去白云边，老矣分明懒瓒然。参学谁能知许事，退休聊得息诸缘。忘形马迹车尘外，适意山光水影前。想得松根憩寂莫，坏残云衲半垂肩。
﻿虚春亭,金,刘迎,七言律诗,碧琅玕里小蘧庐，想像幽人手植初。不独禅心破诸有，还于法性识真如。应缘任笑风月底，出世要观霜雪馀。他日升堂参玉版，会须傍出赏春蔬。
﻿雨后,金,刘迎,七言律诗,尘埃日日厌风霾，一雨方容眼界开。水底天光大圆镜，树头山色小飞来。马牛涉地无相及，鸥鹭知人已不猜。更得扁舟待明月，一杯容我醉云罍。
﻿题归去来图,金,刘迎,七言律诗,笔端奇处发天藏，事远怀人涕泗滂。馀子风流空魏晋，上人谈笑自羲皇。折腰五斗几钱直，去国十年三径荒。安得一堂重写照，为公桂酒泻蕉黄。
﻿寄题孔德通东园,金,刘迎,七言律诗,花木阴阴一亩宫，平生高兴与谁同。尊罍北海无虚日，乡里东家有故风。先业固知衣钵在，大门何惜橐奁空。襄阳耆旧今谁识，尚喜风流见阿戎。
﻿次韵郦元与赠于元直道旧二首 其一 ,金,刘迎,七言律诗,人物伤心万马空，于今声价歘然东。教条不独行千里，筹策曾经奉一戎。事契百年知有自，笑谈三语记无同。白头赖有髯参在，解说当时喜怒公。
﻿次韵郦元与赠于元直道旧二首 其二 ,金,刘迎,七言律诗,倦游方叹锦囊空，此道谁知一夕东。客里簿书惭老子，诗中旗鼓避元戎。叩门莫厌经过数，促席聊容语笑同。此乐秪忧儿辈觉，不应品藻待渠公。
﻿昌邑道中,金,刘迎,七言律诗,屋角鸡号夜向晨，客床相对话悲辛。流离仅脱哙等伍，老大空为济上人。却扫欲安无事贵，累人犹属有锥贫。故山邻里今安否，归去同寻笋蕨春。
﻿题仲山枝巢,金,刘迎,七言律诗,镜中青鬓雪霜皤，岁月从教落魄过。物理不容人太过，生涯休叹我无多。百年竟似蝇钻纸，万事终同鼠饮河。秪恐徐公宿缘在，东风时梦海棠窠。
﻿归来图戏作,金,刘迎,七言绝句,云髻春风一尺高，笑携儿女候归桡。情知一首閒情赋，合为微官懒折腰。
﻿过关渡水图,金,刘迎,七言绝句,短车无复驾青牛，散策方来对白鸥。烟水从容许君独，暂须分我一船秋。
﻿张萱戏婴图,金,刘迎,七言绝句,犀颅玉颊宁馨子，雾鬓云鬟窈窕娘。三十年前大门日，忆观群戏碧方床。
﻿河桥,金,刘迎,七言绝句,桃李香中八九家，青旗高挂绿杨斜。晚来风色渡头急，满地萧萧杨白花。
﻿淮安行,金,刘迎,古风,淮安城壁空楼橹，风雨半摧鸡粪土。传闻兵火数年前，西观竹间藏乳虎。迄今井邑犹荒凉，居民生资惟榷场。马军步军自来往，南客北客相经商。迩来户口虽增出，主户中间十无一。里闾风俗乐过从，学得南人煮茶吃。青衫从事今白头，一官乃得西南陬。宦游未免简书畏，归去更怀门户忧。世缘老矣百不好，落笔尚能哦楚调。从今买酒乐升平，烂醉歌呼客神庙。
﻿修城行,金,刘迎,古风,淮安城郭真虚设，父老年前向予说。筑时但用鸡粪土，风雨即摧乾更裂。秪今高低如堵墙，举头四野青茫茫。不知地势实冲要，东连鄂渚西襄阳。谁能一劳谋永逸，四壁依前护塼石。免令三岁二岁间，费尽千人万人力。
﻿河防行,金,刘迎,古风,南州一雨六十日，所至川源皆汎溢。黄河适及秋水时，夜来决破陈河堤。河神凭陵雨师借，晚未及晴昏复下。传闻一百五十村，荡尽田园及庐舍。我闻禹时播河为九河，一河既满还之他。川平地迥势随弱，安流是以无惊波。秪今茫茫馀故迹，未易区区议疏辟。三山桥坏势益南，所过泥沙若山积。大梁今世为陪京，财赋百万资甲兵。高谈泥古不须尔，且要筑堤三百里。郑为头，汴为尾，准备他时涨河水。
﻿普照旃檀像旧物也方丈老人比以见还作诗谢之,金,刘迎,古风,我昔游京师，稽首礼瑞像。堂堂紫金身，示现大法藏。装严七宝几，重叠九霞帐。光如百千日，晃耀不容望。想初法王子，运力摄诸匠。瑰材发神秘，妙斲出智创。风流蜀居士，翰墨老弥壮。雷霆大地底，音乐诸天上。犹疑三十二，不具梵音相。不知一点真，正胜千语浪。呜呼五因缘，语绮反成谤。我今独何幸，相见问无恙。文殊本无二，何处觅真妄。庶修香火供，获脱烦恼障。天龙想惊喜，诃卫日归向。巳觉海潮音，人天会方丈。
﻿梁忠信平远山水,金,刘迎,古风,忆昔西游大梁苑，玉堂门闭花阴晚。壁间曾见郭熙画，江南秋山小平远。别来南北今十年，尘埃极目不见山。乌靴席帽动千里，只惯马蹄车辙閒。明窗短幅来何处，乱点依稀涴寒具。焕然神明顿还我，似向白玉堂中住。濛濛烟霭树老苍，上方楼阁山夕阳。一千顷碧照秋色，三十六峰凝晓光。悬崖高居谁氏宅，缥缈危栏荫青樾。定知枕石高卧人，常笑骑驴远游客。当时画史安定梁，想见泉石成膏肓。独将妙意寄毫楮，我愧甫立随诸郎。此行真成几州错，区区世路风波恶。还家特作发愿文，伴我山中老猿鹤。
﻿连日雪恶用聚星堂雪诗韵,金,刘迎,古风,朔风朝来放云叶，纷纷吹落龙沙雪。山河大地同一如，变化须臾亦奇绝。参天松顶老犹强，抢地竹头低欲折。乱飘书帙爱窗明，狂入地炉惊火灭。重衾方拥肤尚粟，冻笔将书肘先掣。未容衰白点鬓华，只许醉红生面缬。何人清唱堕梁尘，有客高吟霏锯屑。昔贤句法今尚在，断臂阿谁心地瞥。后生旷世安敢望，故事历劫徒能说。是中圣处公会无，一粒灵丹工点铁。
﻿徐梦弼以诗求芦菔辄次来韵,金,刘迎,古风,昔闻赵州老，老大犹汎爱。说法利人天，机缘不胜载。当年镇府话，盖以小喻大。具眼领略之，于兹岂无待。呜呼后来者，见趣远不逮。又闻东坡公，谪居饱鲑菜。暮年海南住，几席溪山对。自馔一杯羹，老狂犹故态。最喜霜露秋，味出鸡豚外。乃知作诗本，口腹不无赖。风流二大士，妙处无向背。在家与出家，相投若针芥。先生今复然，秀句笔端快。谁云修法供，游戏出狼狈。一饱待明年，桑麻歌佩佩。
﻿再次前韵,金,刘迎,古风,神农尝草木，济世以仁爱。根源列郡出，品目成书载。中云莱菔根，试验颇为大。昌谷呕时须，文园渴尝待。食异地黄并，效与芜菁逮。岂惟齿众药，政自冠诸菜。五州风土宜，罫布畦垄对。垦锄尽众力，封培穷百态。翠角春雨中，黄花晚烟外。日送盘箸资，岁给瓶罂赖。片玉出头颅，层冰起肤背。脆美掩莼葵，甘辛敌姜芥。物生贵有用，对此一何快。储贮得沈涵，弃遗免狼狈。但足齐人餐，何惭楚臣佩。
﻿鳆鱼,金,刘迎,古风,君不见二牢山下狮子峰，海波万里家鱼龙。金鸡一唱火轮出，晓色下瞰扶桑宫。槲林叶老霜风急，雪浪如山半空立。贝阙轩腾水伯居，琼瑰喷薄鲛人泣。长镵白柄光芒寒，一苇去横烟雾间。峰峦百叠破螺甲，宫室四面开蚝山。碎身粉骨成何事，口腹之珍乃吾祟。郡曹受赏虽一言，国史收痂岂非罪。筠篮一一千里来，百金一笑收羹材。色新欲透玛瑙碗，味胜可挹葡萄醅。饮客醉颊浮春红，金盘旋觉放箸空。齿牙寒光漱明月，胸臆秀气喷长虹。平生浪说江瑶柱，大嚼从今不论数。我老安能汗漫游，买船欲访渔郎去。
﻿楼前曲,金,刘迎,古风,楼前山色秋横碧，楼下水光秋漫白。眼看对此千里愁，楼下长歌古离别。萧萧郎马何时归，雁奴去作斜行飞。灞桥过客夕阳远，渭城行人朝雨微。玉凄花冷令人瘦，日暮倚楼双翠袖。蕙炷犹残鸂鶒香，曲尘半著鸳鸯绣。五云飞过芙蓉城，洞天冷落云间笙。妾身有愿化春草，伴君长亭仍短亭。
﻿题十眉图,金,刘迎,古风,宝箱拂尘金�钺，周昉丹青见真笔。春风曾忆赋妖娆，人共画图成十一。烛奴香底花光凝，铮铮铁响闻三更。车声雷动不通语，眼态波横空送情。蛮云盘鹤辽天阔，犀玉依依对书札。人生何处不相逢，还醉武陵溪上月。
﻿云中君图,金,刘迎,古风,衣若新沐兰汤薰，灵巫拜舞方迎神。恍然相见帝者服，九歌昔咏云中君。画史亦可人，妙入造化域。羽衣玉尘美且閒，此意不知何处得。空明倏忽纷溟濛，胡为眷眷临寿宫。飘然来下复远举，想像决去随飞龙。祠空人散秋萧瑟，落日猿声唤秋色。湘天极目青茫茫，凭高一望无南北。
﻿楚山清晓图,金,刘迎,古风,山娟娟，江茫茫，缘山林木老已苍。穿林细路萦羊肠，汀洲人家兰杜香。两山秀出江中央，宛如双剑森锋铓。层峦架空化宝坊，塔波突兀一气傍。鸡声喔喔林鸟翔，顾瞻曙色开东方。清风宿雾方苍凉，兜罗绵网淡平野，紫磨金饼暾浮桑。橹声才动欲离岸，钟韵已残犹殷床。当年有米维楚狂，生子亦复肖阿章。想从乃翁住朝阳，收拾山绿餐湖光。膝前翰墨观琳琅，此图戏出遂擅场。彼众史者何敢当，不然安得牙签犀轴古锦囊，赏览一朝蒙古皇。
﻿题刘德文戏綵堂,金,刘迎,古风,邮传文书日旁午，过眼不容留顷许。先生遣决谈笑间，退食归来奉慈母。吾不爱锦衣荣归誇梓里，吾不爱绣衮徒步登槐府。传家所爱作宁馨，入室不愁无阿堵。堂中怡愉奉颜色，堂下嬉戏同儿女。十分寿斝汎醇酎，五色綵衣纷杂组。映阶萱草弄春色，循陔兰叶荣朝雨。先生蕴藉古人似，早岁声名天尺五。拘縻岂合坐冗曹，献纳直宜趋禁所。更书屈指今几日，伫看褒诏传天语。龙光歆艳动庭闱，汤沐疏封分郡土。芝封钿轴烂云锦，羽衣宝帔辉金缕。形容何止入画图，歌咏亦须流乐谱。区区贱子独何幸，晚喜宗盟同鼻祖。他年一笑约升堂，万石尊前拜严姥。
﻿送刘德正,金,刘迎,古风,骥騄蚁垤空，莫干犀革断。人材必超轶，物理乃融泮。先生廊庙具，冰雪自湔盥。十年处繁剧，风力济详练。堂堂八面敌，了了一笑粲。云中国西邑，食货资转挽。中台辍之去，正倚咄嗟办。从容九年蓄，坐想出鞭算。向来盐铁使，绪业著家传。春朝观上计，广厦奉閒燕。行矣需诏除，鹓行耸荣观。
﻿盘山招隐图,金,刘迎,古风,溪山不难买，所费千金储。不如数峰云，朝昏对吾庐。交游岂无人，转盼伤离居。不如吾兄弟，相应如笙竽。左侯蓟名族，温温器璠玙。身虽市朝寄，心与功名疏。伯也亦可人，文华炳于菟。风神耸魁伟，襟韵含冲虚。平生一片心，缘尘不关渠。相期有幽事，岁晚山林俱。綵服照黄冠，欢呼奉亲舆。大妇侍巾帨，中妇供庖厨。诸孙戏膝前，翩然凤将雏。朝采南涧芹，莫漉西溪鱼。烟霞入杖屦，风月来窗疏。观竹上巢云，礼佛登香炉。红龙雪浪涌，白塔苍烟孤。冰弦写天籁，茶瓯泛云腴。快哉天下乐，俯仰馀何须。正恐左太冲，招隐昔所无。
﻿寄题禹城孙氏茂德亭,金,刘迎,古风,济南孙夫子，养素抱绝识。家有五亩园，种树如种德。枝叶深覆护，根本饱封殖。要令方寸地，不著荆与棘。流芳被邻里，馀荫连阡陌。居然物随化，草木尽佳色。河阳艺桃李，寿张莳梓漆。至今青史上，相望如黑白。乃知百年用，赖此一日积。君今尚隐约，白首勤垦辟。人心亦天理，否泰有终极。会待东风来，吹春满花国。
﻿郭熙秋山平远用东坡韵,金,刘迎,古风,槐花忙过举子閒，旧游忆在夷门山。玉堂会见郭熙画，拂拭缣素尘埃间。楚天极目江天远，枫林渡头秋思晚。烟中一叶认扁舟，雨外数峰横翠巘。淮安客宦踰三霜，云梦泽连襄汉阳。平生独不见写本，惯饮山绿餐湖光。老来思归真日日，梦想林泉对华发。丹青安得此一流，画我横筇水中石。
﻿南口,金,刘迎,古风,危峰张屏帏，峻壁开户牖。崩腾来阵马，翔舞下灵鹫。秀色纷后前，晴岚迷左右。重阴忽障翳，虚籁竞呼吼。深迂爱风日，高亢扪星斗。帝居望北阙，村落当南口。军都汉时县，遗迹奄存否。中郎读书处，遗构想摧朽。谁云用武地，经训乃渊薮。我家胶东湄，朴学叹白首。居邻通德里，况此见师友。惭无书带草，采采为盈手。何以醉先生，清溪绿如酒。
﻿晚到八达岭下达旦乃上,金,刘迎,古风,车马两山间，上下数百里。萦纡来不断，奕奕似流水。鲸形曲腰膂，蛇势长首尾。我车从其间，摇兀如病齿。推前挽复后，进寸退还咫。息心固安分，尚气或被指。徐趋自循辙，躁进应覆轨。行行非我令，柅亦岂吾使。倦仆困号呼，疲牛苦鞭箠。紞如五更鼓，相庆得戾止。归来幸无恙，喘汗正如洗。何以慰此劳，村醅正浮蚁。
﻿出八达岭,金,刘迎,古风,山险略巳出，弥望尽荒坡。风土日巳殊，气象微沙陁。我老倦行役，驱车此经过。时节春已夏，土寒地无禾。行路不肯留，奈此居人何。作诗无佳语，以代劳者歌。
﻿隰川,金,刘迎,古风,隰川来西州，数郡被其利。刺陵放而南，奔驶不可制。兹焉幸不幸，长策未容议。且复观其澜，雄豪快人意。
﻿上谷,金,刘迎,古风,磨笄耸然来，隰水汹而去。山川俯城郭，藩翰重畿辅。桑麻数百里，烟火几万户。长桥龙偃蹇，飞阁凤腾翥。传闻山西地，出入此其路。源源百货积，井井三壤赋。蒲萄秋倒架，芍药春满树。盘躄多布韦，婵娟半娥素。永怀小靖节，厚德皆忠恕。至今受一廛，如昔歌五裤。伤心隔生死，知己今有数。归日当驱车，生刍奠其墓。
﻿蔡有邻碑,金,刘迎,古风,我为山西行，叱驭过近县。传闻蔡有邻，石刻古今冠。风流书以来，妙绝隶之变。银钩鸾凤舞，铁画蛟龙缠。凭谁致墨本，故旧诧珍献。正恐赋分薄，一夕碎雷电。平生六一老，集古藏千卷。惜此方殊邻，公乎未之见。
﻿车轣辘,金,刘迎,古风,马虺隤，牛觳觫，山行萦纡车轣辘。路旁指点是官人，老矣一翁双鬓秃。汝牛幸可耕，汝马幸可骑，有此可载琴书归。胡为奔走东西道，白发刁骚被人笑。
﻿沙漫漫,金,刘迎,古风,沙漫漫，草班班，南山北山相对看，我行乃在山之间。行人仰不见飞鸟，树木足知边塞少。沙漫漫，草班班，我行欲趁西风还。仆夫汝莫愁衣单，我但着衣思汝寒。
﻿摧车行,金,刘迎,古风,浑河汹涌从西来，黄流正触山之崖。山崖路窄仅容过，小误往往车轮摧。车摧料理动半日，后人欲过何艰涩。深山日暮人巳稀，食物有钱无处觅。何时真宰遣六丁，铲此叠嶂如掌平。憧憧车马山西路，万古行人易来去。
﻿败车行,金,刘迎,古风,前车行，后车逐，车声夜随山诘曲。前车失手落高崖，车轮直下声如雷。同行急救救不得，人牛翻压鸣声哀。我时潜闻后车说，前车使牛何太拙。只知拍手笑前人，不道后来当改辙。前途犹有坡陀在，后车当以前车戒。
﻿锦堂春 西湖,金,刘迎,词,水漫汀洲新绿，云开崦嶂微青。残红不见成阴后，鶗鴂寂无声。笑傲坡公一梦，风流杜牧三生。西湖依旧人中意，来去竟难凭。
﻿乌夜啼 其一 ,金,刘迎,词,菱鉴玉篦秋月，蕙炉银叶朝云。宿酲人困屏山梦，烟树小江村。翠甲未消兰恨，粉香不断梅魂。离愁分付残春雨，花外泣黄昏。
﻿乌夜啼 其二 ,金,刘迎,词,离恨远萦杨柳，梦魂长绕梨花。青衫记得章台月，归路玉鞭斜。翠镜啼痕印袖，红墙醉墨笼纱。相逢不尽平生事，春思入琵琶。评注（点击查看或隐藏评注）
﻿宴会成趣园诗,金,刘仲杰,七言律诗,附郭新营五亩园，不亲阛阓乐郊园。树头黄鸟声求友，庭下苍梧色满樽。渔唱远闻归别浦，牛歌卧听在前村。何时得彼清閒地，共醉田家老瓦盆。
﻿登陶山寺,金,刘仲杰,七言绝句,遗迹千年事恐诬，幽栖谁信为陶朱。不知古寺东山洞，曾与西施共隐无。
﻿井陉,金,刘涛,五言律诗,寒压岁峥嵘，山阴日少晴。败眠鸡小梗，劝坐火多情。便面堪长路，牵头破老兵。谁教恋升斗，尽室此途行。
﻿宿平遥集福寺,金,刘涛,五言律诗,院僻和僧静，门閒与昼长。燕泥朝雨淖，蝶蕊晚风香。野兴煎诗思，乾愁绕客肠。青奴如解事，供我莫窗凉。
﻿小雪,金,刘涛,七言律诗,黄紬被暖起还慵，小雪经檐落旋空。旧馆簿书宽半饷，冷官庭户满西风。马遭萁窘三山瘦，人坐诗工五鬼穷。安得东风嘱桃李，也教春色到衰翁。
﻿和德卿雪,金,刘涛,七言律诗,南华香火是真依，不学呼鹰雪打围。梁苑旧游荒径改，颍滨新唱綵笺飞。春生东阁酣朝饮，寒入西邻泣夜机。梦寐扁舟钓江水，重嗟白发此心违。
﻿送王纯叔守曹州,金,刘涛,七言律诗,柏路人看御史骢，年来眼落簿书丛。单车乍别金銮月，五马频嘶玉勒风。故国山河连小郐，旧家鸡犬识新丰。遥知别夜诗成处，醉袖淋浪蜜炬红。
﻿戏用前人语题天平别墅,金,刘涛,七言绝句,表圣当年绢五千，休休亭下买林泉。黄华面目君还见，天柱峰高不直钱。
﻿赵村晚望,金,刘昂霄,五言律诗,放眼东原上，风烟接渺茫。林疏出村落，野迥散牛羊。天地浮元气，山河半夕阳。登高一长啸，未觉阮生狂。
﻿中秋日同辛敬之魏邦彦马伯善麻信之元裕之燕集三乡光武庙诸君有诗昂霄亦继作,金,刘昂霄,七言律诗,积甲原头汉閟宫，登临还喜故人同。超超万里乾坤眼，凛凛千年草木风。今古消沉诗句里，河山浮动酒杯中。极知胜日须轰醉，更待银盘上海东。
﻿送裕之往洛阳兼简孙伯英,金,刘昂霄,七言绝句,洛水嵩山寿乐堂，每从热恼得清凉。竹床石枕应无恙，尚可分风供十方。
﻿题裕之家山图,金,刘昂霄,七言绝句,万里神州劫火馀，九原夷甫有馀辜。作诗为报元夫子，莫倚家山在画图。
﻿寄申伯胜三首 其一 ,金,刘昂霄,七言绝句,直气南山相与高，争教尘土涴青袍。征科颇似曾料理，差胜参军作马曹。
﻿寄申伯胜三首 其二 ,金,刘昂霄,七言绝句,执版那能拜下风，世间礼数困英雄。狂歌醉舞人谁识，憔悴通泉郭代公。
﻿寄申伯胜三首 其三 ,金,刘昂霄,七言绝句,连昌能隔几牛鸣，不见令人鄙吝生。乘兴时思一相访，剧谈豪饮见真情。
﻿同敬之裕之游水谷分韵赋诗得荷风送香气五字 其一 ,金,刘昂霄,古风,招提有胜践，日暮一经过。何物媚游人，微风动池荷。
﻿同敬之裕之游水谷分韵赋诗得荷风送香气五字 其二 ,金,刘昂霄,古风,寻幽意自惬，况与佳人同。俗物不到眼，谈笑来天风。
﻿同敬之裕之游水谷分韵赋诗得荷风送香气五字 其三 ,金,刘昂霄,古风,敲门看修竹，重理旧年梦。上山复下山，清风管迎送。
﻿同敬之裕之游水谷分韵赋诗得荷风送香气五字 其四 ,金,刘昂霄,古风,寒泉漱云根，湛然涵镜光。谁知一滴味，中有曹溪香。
﻿同敬之裕之游水谷分韵赋诗得荷风送香气五字 其五 ,金,刘昂霄,古风,迂辛与臞元，得句犹有味。颓垣敛暝色，深竹贮秋气。
﻿游五渡谷,金,刘昂霄,古风,南山如碧环，缺处苍崖开。当年造物手，办此何神哉。睥睨倚天壁，千古封莓苔。源源万斛泉，飞出重山来。白龙三百丈，行处鸣春雷。巨石若栋宇，磊砢相推排。跳波与溅沫，馀怒犹喧豗。我来值杪秋，万壑风声哀。黄花杂红树，锦绣纷岩隈。奇胜夙所贪，欲去仍裴佪。题诗还自笑，愧我非仙材。
﻿零口早行,金,刘昂,五言律诗,马上兀残梦，沉沉天向晨。行云如妒月，古道不逢人。野旷耕声远，山高露气新。哦诗无好语，聊尔一吟呻。
﻿吊张维翰维中兄弟,金,刘昂,七言律诗,莲幕清曹粉署仙，福兮祸倚岂其天。座隅异物鵩来止，地底佳城马不前。万里青云今巳矣，两枝丹桂竟徒然。阿奴莫爱声名好，碌碌持家亦自贤。
﻿读三国志二首 其一 ,金,刘昂,七言律诗,虎视鲸吞卒未休，一时人物尽风流。妇翁正得黄承彦，儿子当如孙仲谋。乳臭蒙孙真寄坐，齿寒邻国莫分忧。阿瞒狐媚无多罪，谁作桓文得到头。
﻿读三国志二首 其二 ,金,刘昂,七言律诗,泣汉遗黎血未乾，繁昌新筑受终坛。天球宝鼎私臧获，坎井拗堂局凤鸾。地易主宾穷赤壁，势成螳雀事乌丸。陈言衮衮令人厌，枉就输棋覆旧槃。
﻿山堂,金,刘昂,五言绝句,山雨溪边过，山堂夜独吟。悠悠松上月，照见壁间琴。
﻿吊李仲坦,金,刘昂,七言绝句,文章巧与世相违，身后新恩事已非。不及萋萋原上草，一番春雨绿如衣。
﻿醉后,金,刘昂,七言绝句,禅僧劝读传灯录，道士教行进火功。今日兴来俱破戒，黄花篱落醉西风。
﻿山中雨,金,刘昂,七言绝句,嵩高山下逢秋雨，破伞遮头过野桥。此景此时谁会得，清如窗下听芭蕉。
﻿客亭,金,刘昂,七言绝句,折尽官桥杨柳枝，春风依旧绿丝丝。啼莺为向行人道，离别何时是尽时。
﻿即事二首 其一 ,金,刘昂,七言绝句,雨洗明河画扇收，胡床露冷药阑秋。墙阴未得中庭月，一点萤光草际流。
﻿即事二首 其二 ,金,刘昂,七言绝句,山花山雨相兼落，溪水溪云一样閒。野店无人问春事，酒旗风外鸟关关。
﻿歌风台,金,刘昂,七言绝句,刘顷兴亡转烛过，乱蝉吟破汉山河。长陵卧老咸阳月，沛上犹传击筑歌。
﻿吊李仲坦,金,刘昂,七言绝句,文章巧与世相违，身后新恩事巳非。不及萋萋原上草，一番春雨绿如衣。
﻿王官谷 其一 ,金,刘昂,七言绝句,潜溪时照尘埃客，微雨不遮天柱峰。斜日落花人去尽，淡烟楼阁数声钟。
﻿王官谷 其二 ,金,刘昂,七言绝句,一峰凝碧倚晴空，一水萦纡一径通。中有幽人曾说古，谁知高兴与今同。
﻿都门观别,金,刘昂,古风,买酒消閒愁，剪刀剪流水。閒愁不可消，流水无穷已。悠悠窗下断肠波，总是行人堕泪多。门外马嘶思远道，小嚬犹唱渭城歌。歌声未断征鞍发，望断垂杨人影灭。斜阳照影却归来，两地相望今夜月。阅人多矣主人翁，离别都归一笑中。陌上行人终不悟，年年杨柳怨春风。
﻿上平西 泰和南征作,金,刘昂,词,趸锋摇，螳臂振，旧盟寒。恃洞庭、彭蠡狂澜。天兵小试，百蹄一饮楚江乾。捷书飞上九重天。春满长安。舜山川，周礼乐，唐日月，汉衣冠。洗五州、妖气关山。已平全蜀，风行何用一泥丸。有人传喜，日边路、都护先还。
﻿冷嵓公柳溪,金,刘中,七言律诗,斗印轻抛系肘金，故园风物动归心。柳含烟翠丝千尺，水写天容玉一寻。山色只于閒里好，风波不似向来深。人间桃李栽培满，换得溪南十亩阴。
﻿龙门石佛,金,刘中,七言绝句,凿破苍崖已失真，又添行客眼中尘。请君看取他山石，不费工夫总法身。
﻿寄陈正叔雷希颜,金,刘光谦,七言绝句,东南形胜古徐州，人物休评第几流。落落陈雷天下士，故应连榻卧黄楼。
﻿通叔以诗送古镜为长言生日之寿次韵谢之,金,刘长言,古风,綵衣禄隐非臞仙，犹有向来文字缘。都城一别两岁晚，寄声劳苦常相先。人间始生俗礼重，而我永感方颓然。远凭诗句致奇物，欲挽暮景回虞渊。规摹九寸函大方，古制不作菱花妍。开奁拂拭愧陋质，但喜虹气浮晴天。夫君久要心不迁，期与铁杖论清坚。保身赖此孤月圆，明年上印归行田。
﻿海会寺宴集以禅房花木深为韵得深字,金,刘邦彦,七言律诗,凌晨策蹇从知音，来谒龙泉溪路深。一派寒流通乱石，万竿脩竹啭幽禽。虚檐列坐茶酣战，小径閒行酒旋斟。珍重老僧延倦客，清谈亹亹涤尘襟。
﻿呈吕陈州唐卿,金,刘勋,七言律诗,警盗何烦鼓夜挝，丽谯清昼卷高牙。春回和气一千里，雪与丰年十万家。逋赋稍宽新得帖，军书不至早休衙。新年载酒须行乐，次第东风绕郡花。
﻿元夜阴晦,金,刘勋,七言律诗,逐逐雕鞍趁画轮，年芳乐事一番新。芙蓉城暖东风夜，杨柳楼深笑语春。两鬓愁添新白雪，十年梦到软红尘。空庭不见梅花月，寂莫春阴最恼人。
﻿伤曹吉甫之死,金,刘勋,七言律诗,官职虽低首不低，争教有志竟空赍。向人指画将何语，卧壁糊涂不解题。小女绕床犹戏剧，老兵伏地亦悲啼。春风系马庭前树，只想东斋醉似泥。
﻿答仲和,金,刘勋,七言律诗,此身安处苦难寻，常羡归鸦易满林。望远真成广武叹，得诗空作洛生吟。逢人放适村村酒，感物悲哀岁岁心。想得济南花正好，抱城春水一篙深。
﻿读张仲扬诗因题其上,金,刘勋,七言绝句,布衣一日见明君，俄有诗名四海闻。枫落吴江真好句，不须多示郑参军。
﻿偶作,金,刘勋,七言绝句,将军马跃五挝鼓，客子车行三唱鸡。白发书生无伎俩，满窗红日醉如泥。
﻿杜善甫乞炭,金,刘勋,七言绝句,笔口酸嘶解说穷，寒炉随手变春红。因君大笑涪翁拙，费尽奇香得马通。
﻿秋凉,金,刘勋,七言绝句,桃笙乘势献微凉，纨扇无功送暑光。老病不嫌风露冷，莫教添作鬓边霜。
﻿爱诗李道人嵩阳归隐图,金,刘勋,七言绝句,脱却儒冠已自閒，更令家事勿相关。百钱便挂青藜杖，不看先生纸上山。
﻿同赵宜之赋梨花月,金,刘勋,七言绝句,雪树生香淡月边，相媒相合斗清妍。空庭冷落秋千影，虚度良宵亦可怜。
﻿不寐,金,刘勋,七言绝句,酪奴作祟搅秋眠，追咎前非四十年。一夜虫声相计会，并催白发到愁边。
﻿戏郑秀才,金,刘勋,七言绝句,张老豆新频见饷，郑家米凿不须赊。客来粥熟吾能办，要与齐奴斗咄嗟。
﻿春日,金,刘勋,七言绝句,粉蝶耽香梦正迷，黄峰和蜜计何痴。小轩无事谁如我，卧看杨花点砚池。
﻿绝句,金,刘勋,七言绝句,车毂春雷震屋山，马蹄乱雹响柴关。何时得个茅庵子，不在车尘马足间。
﻿一枝花,金,刘志渊,词,玉壶金世界。日月同光彩。仙童为活计、恋风采。觅药川源，日日西南采。收拾归碧海。始结金晶，九变还元不坏。熏透遍身香雾霭。涌出光明大。长生纯体现、傲物外。可界惺惺、动静都无昧。一体含融量，括古包今聚散，无挂无碍。
﻿一剪梅 与张三老善友,金,刘志渊,词,春去秋来染鬓斑。日将月就，断送朱颜。铅亏汞水海源乾。亢尽琼酥，枯损金兰。好养三元闭五关。高奔日月，光射鳌山。结成圆宝雪霜寒。眼底如如，物外闲闲。
﻿万年春,金,刘志渊,词,活计安闲，日日风月为真宰。心无挂。静听猿啼，似诉无生话。一味清凉，眼底无纤芥。光明大。内外辉辉，如托虚空界。
﻿万年春,金,刘志渊,词,静听身中，火龙水虎争吟啸。真奇妙。风浪声繁，盘绕天光罩。炼结金霜，壶鼎推真造。成宝耀。地辉天净，□体无尘扰。
﻿万年春 中秋,金,刘志渊,词,秋夜银蟾，一天万里光如洗。清风细。拂拭乾坤，冰莹无纤翳。星光光沉，全露圆明体。白麾底。晃我神游，亲诣攀青桂。
﻿上丹霄,金,刘志渊,词,正阳生，归癸地，气沉沉。产阴阳、偃月中心。化形龙虎，应时交媾不须擒。共成三体，长黄芽、香满乾□。性如珠，心如月，怀如玉，体如金。显九阳、绝尽纤阴。本来实相，应机隐显鬼神钦。太虚同量，莹无尘、跨古腾金。
﻿大江东去,金,刘志渊,词,人生最贵，禀五行真气，千灵夙赋。首足方圆天地肖，反被阴阳陶铸。秋月春花，昨朝今日，断送红颜去。前程路险，到时手足无措。算来除却一身，轻肥青紫，总是闲家具。好把中间心裂碎，静里调和龙虎。孕出灵珍，天光内发，变作明珠库。外融空界，卓然独纵霞步。
﻿大江东去,金,刘志渊,词,别山美玉，匠一合成器，乾坤体辨。两窍明开分日月，八卦九宫齐展。方寸心存，斡旋真要，乙木金相恋。幽人得趣，便将乾象推转。微微腾倒元精，只凭眼下，暗里兴雷电。万匝千回循旧路，迤逦乱飞银线。馥郁香尘，味能实腹，净体今相见。光飞如雪，这回识得头面。
﻿大江东去,金,刘志渊,词,初功混沌，在机缄斡变，坎中一气。潜发氤氲初出地，升变阵云呈瑞。电掣雷轰，阴阳交会，致作廉纤雨。帝川飞过，化成玉鼎神水。溶溶九变生金，鍊归离内，点化成阳体。神变离形摅妙用，独擅幕天席地。兀兀腾腾，随方应现，坦坦无拘系。含融一体，顿然超出生死。
﻿大江东去,金,刘志渊,词,天元教显，正金莲朵朵，开遍时节。士庶官僚咸仰奉，缘觉声闻心说。悟者清凉，背之热恼，多口明真诀。诸人着眼，照开千古心月。了知诸相皆空，不生妄想，当体能消灭。境界真实无染著，种种抑绝分别。万境一心，现前孤觉，寂寂圆明彻。净无可触，太虚一体无别。
﻿木兰花令,金,刘志渊,词,两弦中，藏真造。阴阳返复，坎离颠倒。二气驱驰入炉灶。烹煎按候，药林不耗。异香馥郁风飘渺。金花吹绽，结成圆宝。净明实相非草草。虚空一样，大光融照。
﻿水龙吟,金,刘志渊,词,闲人闲乐琴书味。行货药囊符水。顿然识破，沾名作解，蹉跎真计。枯木岩前累。要撅劣、诸缘总弃。剔开性月，时时不昧，忘神气，养虚体。炼就不空真智。向太虚、神妙成器。净明体态，纵横恢廓，一尘无翳。圆觉融三际。具庄严、法身纯粹。显如如了了，真常安住，彻无生理。
﻿水龙吟,金,刘志渊,词,宦途驰骤心贪职。官事何时能毕。力饶射日，名高为复，到今何济。休道功名遂。好身退、紧寻归计。啖古人糟粕，放怀湖上，泛扁舟，乐真味。颖悟安闲云水，恣逍遥、坦然无累。豁天宽胸臆，调神养气，无萦无系。性命俱相契。露实相、混融三际。看自强手段，斩钉截铁，把尘缘弃。
﻿水龙吟 赠李元法,金,刘志渊,词,绵绵一气冲关节。薰蒸遍流百脉。聚归乾鼎，象成龙虎，性情感结。精变高超越，功七返、九还无阙。鍊成大药，通神显用，觉香味，遍身泄。焕吐丹光皎洁。晃灵台、一点如雪。常清常净，无馀无欠，圆明莹彻。显出真心月，射宇宙、了无尘屑。耸太虚法相，无生神妙，镇千万劫。
﻿水龙吟 赠杨道宽,金,刘志渊,词,名高三昧丹青匠。貌出玄元古样。明金绘素，堂堂殊胜，本来真状。宝殿严供养。摄诸方、群魔胆丧。露说经消息，真风郁郁，感人人，总归向。外肃威仪瞻仰。内须明、物离心上。这些儿妙用，无为无作，无中有相。变机无障。纳十方、廓开玄量。契太空一点，虚无活计，壮神通藏。
﻿水调歌头,金,刘志渊,词,人道无生趣，日就月相和。高奔用显鸟飞，离外宿灵柯。秀孕蕊珠嘉瑞，光射银蟾皎洁，显现月中娥。相会瑶池宴，时复醉金波。两同宫，七返火，九成金。长生体就，一真安住傲无何。聚散冥冥谁约，出入惺惺由我，玄妙苦无多。大都方寸用，法界总包罗。
﻿长相思,金,刘志渊,词,鼎乾坤，炼雌雄。阴变纯阳空像同。纵横妙体融。风乘我，我乘风。风我相乘法界中。无形空不空。
﻿如梦令,金,刘志渊,词,万法心头可可。偃月抽添水火。淘鍊结金晶，迸出圆明珠颗。证果。证果。一混虚空是我。
﻿江城子令,金,刘志渊,词,曩甘聪黜体还隳。索玄机。守谦卑。地久天长，迤逦志迟疑。法弱马颠亡羁勒，风花阵，恣奔驰。纵横熟境意熙熙。慕台池。骋轻肥。荡散冲和，仙路隔云泥。再展维持天地手，抟真造，长灵仪。
﻿江城子令,金,刘志渊,词,一江九曲虎龙奔。意雄雄。气融融。匝转昆仑，霹雳震乾坤。喷出金沙光的烁，明明相，混虚空。法身缥缈性恢弘。变无穷。体无踪。常应常静，法界显圆通。境摄一心空色混，无分别，契真风。
﻿江城子令,金,刘志渊,词,金藏木性木藏金。体难寻。火生□。二物烹煎，庚甲定浮沉。返本还元真体现，魂魄聚，净无阴。九阳消息自来临。耳鸣琴。运清音。唤出灵灵，越古与超今。遍界遍空无不是，显了了，这真心。
﻿江城子令 与小李先待诏,金,刘志渊,词,人情胶漆道情乖。昧灵台。翳尘埃。不惧如山，贩骨走轮回。见在宝躯今不悟，千万劫，朽仙材。好收□住武都阶。药苗栽。结神胎。九转功成，方寸蕊珠开。体混净光从隐显，随眼底，是蓬莱。
﻿江城子令 西山隐者相访,金,刘志渊,词,有缘相遇芥投针。话真心。死三阴。阳自浆成，琼液不时斟。伴饮琅琅声贯耳，无弦曲，肖风琴。氤氲消息拍胸襟。九成金。鬼神钦。一混天光，变化体难寻。空似空中成妙有，心朗朗，虑沉沉。
﻿江城子令 赏菊,金,刘志渊,词,山寒木叶晕轻黄。气封商。露凝霜。万物归根，逆气送荒凉。唯有东篱黄菊绽，喷冰艳，吐清香。分明圆相显重阳。生中央。放金光。全露如如，神妙貌洋洋。觌面一时浑认得，心月照，觉相忘。
﻿江梅引 赠刘会首,金,刘志渊,词,粒食衣茧苦贪求。锁眉头。利名搜。酷恋埏埴，为器弄风流。谩到宝山甘空手，只坐守，这轮回，未肯休。不如返照一身修。马猿收。汞铅留。火爇丹炉，按候谨添抽。炼就一真圆明宝，射宇宙，莹无疵，价莫酬。
﻿江梅引 赠李元法,金,刘志渊,词,不惊荣辱总无忧。度春秋。得优游。打破□□，无物挂心头。天内一天为活计，调龙虎，恣盘旋，斗未休。紫金霜结有来由。晃三周。玉童收。法界清天，风月独相酬。神妙器成堪中选，向仙院，夺仙标，第一筹。
﻿行香子,金,刘志渊,词,妙道勤求。乐以忘忧。要蜗名蝇利心休。六空罢对，一气专柔。火无亏，水无缺，契添抽。百脉通流。四海周游。渐丹凝、清净光浮。虚无妙体，难碍难留。应无方，明物物，显头头。
﻿行香子,金,刘志渊,词,妄认苦蕴。汩碍胸中。逐缘生、分别匆匆。好将万境，同摄心宫。泯迷踪，知诸相，体皆空。照见空宗。有用真空。显心法、动作明空。昆崙顶上，趯弄虚空。这空空，无可触，遍含融。
﻿行香子 问修行门户,金,刘志渊,词,道体平平。瞽者难行。觅边徼、执法功精。贪游异路，昧却前程。启诸人，高着眼，认无生。湛湛澄澄，酝酿惺惺。启天门、地户牢扃。阳升邃路，高越神京。过层楼，归空土，结丹成。
﻿行香子 李会首问道,金,刘志渊,词,大道无形。强立其名。判五气融摄生成。贯通六合，总括群灵。本无情，亦无臭，又无声。人悟勤行。造化无生。要灰心、杳杳冥冥。不空不有，妙体纵横。这真常，腾今古，独惺惺。
﻿西江月,金,刘志渊,词,一点阳生坎殿，两弦风阵冲天。三关顶化液漙漙。四象真砂始变。五彩霞生鼎灿，六神和畅绵绵。七星司用总安然。八面玲珑体现。
﻿声声慢,金,刘志渊,词,衡门养浩，匮玉藏辉，营营守拙忘机。手握乾坤，身生万化维持。气滚三田日日，斡一渠、流转时时。百骸理，显琼浆止渴，玉液充饥。浴出元神妙体，契圆成，了了动静熙熙。不没不生，虚界体段无疵。卓尔惺惺独立，傲空空、实际无为。乐真趣，显德风远扇，道纪高提。
﻿声声慢,金,刘志渊,词,玄关击拆，抱一无离，知白守黑藏机。火运清风，三关过海轻吹。化液下成四象，作真汞、低浸华池。功九转，证黄金体就，神室辉辉。显现圆明正相，混人间天上，万变神奇。不有不空，不受垢染成疵。独擅念虚寂照，料本无、一物羁縻。真空用，显轮回颖脱，智剑高提。
﻿声声慢 赠王彦宝,金,刘志渊,词,瘿除人我，冰冷高低，唤惺今是昨非。检教灵质，枉受万劫沉迷。况遇真风大阐，要诸仙、选陀名题。显一志，敢泥抛骨肉，屣弃轻肥。觅个烟霞妙趣，息诸缘妄想，落魄无为。保护一真，洞照力尽严持。安泊元空妙体，显灵光、出入相随。前途了，决平登觉岸，稳步仙梯。
﻿武陵春 王小先问禅,金,刘志渊,词,法界一真心正住，当体灭诸缘。内外辉辉体现前。无地亦无天。取相于禅禅复远，禅性月沉渊。动静俱无镇湛然。神用即真禅。
﻿武陵春 警执法,金,刘志渊,词,人自因言能悟理，得理要忘言。既得鱼时莫执筌。筌执谩着鞭。闭口藏舌不作解，默默究重玄。专气修心息妄缘。月冷照青天。
﻿采桑子,金,刘志渊,词,虚无妙道心坚守，虚自投来。氤氲成胎。灵质无中日月栽。时时自饮昆山酒，醉卧丹台。令摄三台。万劫迷云一豁开。
﻿南乡子,金,刘志渊,词,七返降真阴。主换为宾力不禁。神妙峥嵘三界外，俄临。彻地通天耀古今。当体虑沉沉。鹤驭清风一片心。自北自南无挂碍。时歆。真乐真欢恣啸吟。
﻿南柯子,金,刘志渊,词,体若虚空净，心如泰华安。万缘妄想不相干。正住无思，触处得安闲。觉海神珠莹，禅天性月寒。圆明不昧显□□。放去收来，一点地天宽。
﻿南柯子,金,刘志渊,词,坐卧常澄湛，连绵缓吸呼。温温九气聚铅炉。滚泛身田，昼夜饮琼酥。腹内三丹有，心头一物无。养成健体契空虚。出没惺惺，实相现元初。
﻿南柯子 与背道者,金,刘志渊,词,久静还思动，情甘爱海迷。仙凡两路似云泥。从此相分，不顾上天梯。莫学鹪鹩志，营营恋小枝。北溟鲲量愿君为。咫尺成鹏，准拟奋天池。
﻿南柯子 张道一问黄芽,金,刘志渊,词,阳动阴随变，黄芽渐长成。参差五叶发黄庭。珠蕊苞开，放出紫金英。始结神丹粒，清光宇泰生。从容透体缕霞明。内外辉辉，法界混惺惺。
﻿浪淘沙令,金,刘志渊,词,休执相皆空。徒滞顽空。劳劳不见有中空。空里混成神妙体，空乃不空。此理是真空。物物明空。念无念念不争空。照见缘空成深智，方了圆空。
﻿减字木兰花,金,刘志渊,词,忘机索妙。万法皆空心上了。无徼无边。一片清光万里天。明明净体。不放星尘蝇点翳。内外圆融。正住空空法界中。
﻿减字木兰花,金,刘志渊,词,蛮触非是。识破心颜如弃屣。痼疾云山。猿鹤相陪尽日闲。一壶风月。清净光明相照彻。内外俱空。无执空心触处通。
﻿望蓬莱,金,刘志渊,词,修真客，守弱志须刚。金鼎满添留命药，玉炉频爇洞真香。心境总清凉。通玄妙，独据法中王。诸魅群魔俱炉灭，三阳九气用兵强。触处露堂堂。
﻿望蓬莱,金,刘志渊,词,涉尘客，念念苦贪饕。挂壁飞猱心纵乐，战风劣马意徒劳。熟境恣煎熬。甘执苦，心事冗如毛。争似劈摧情扰扰，且甜耕道乐陶陶。生死路能逃。
﻿满庭芳,金,刘志渊,词,一片闲心，孤云蓬迹，飘然不挂诸缘。九天池里，滚滚涌灵泉。浇溉黄芽瑞草，吐清净、光罩金莲。真消息，清风匝地，透骨自绵绵。混融成实相，显昂昂独立，笑傲禅天。任阴阳运变，劫力难煎。亘古常存不坏，拉真一、法界安然。无生灭，净明妙体，万里一婵娟。
﻿满庭芳 赠侯伯通善算法,金,刘志渊,词,天赋多能，纵横业擅，策量天地高低。数明日月，加减辨盈亏。山岳明分广阔，料江海、深浅皆知。方隅内，支分人物，一一见毫厘。廓开方寸径，求一真趣，九九为规。定身田精变，上下推移。共积三千数足，商除到、八百功齐。一乘妙，□□拈下，实际总无遗。
﻿满庭芳 警堕道者,金,刘志渊,词,谩整巾袍，妄名清净，放搎劣马颠猿。利名丛里，徒炫有因缘。逐浪随波日日，不曾澄，湛灵源。堪嗟讶，闲模闲样，辜负慕玄玄。尔心还自忖，怕空迁日月，鬓雪垂肩。好捡情摄念，慧种心田。认取元初灵觉，常耕道、猎德绵绵。功三考，形神俱妙，洒洒证飞仙。
﻿解佩令,金,刘志渊,词,心清养浩。星尘无扰。近林泉、轮蹄不到。活计萧闲，任盈门、苔藓围绕。有满院、落花风扫。鹤鸣露冷，猿啼月皎。日相陪、松花瑶草。受用无为，也不曾、身外寻讨。悟衣珠、目前蓬岛。
﻿解佩令 叹灯蛾,金,刘志渊,词,灯蛾种性。迷沉苦境。只贪寻、烛中花影。抵死身投，被烂炙、犹然不省。全错认、流萤艳冷。向明有意，因怀暗景。奈无功、忍死俄顷。识破炎光，不自炙、亡形亡命。落清凉、境中独兴。
﻿踏莎行,金,刘志渊,词,动静忘机，聪明不作。悟来总把尘情削。心灯挑剔不曾昏，慧光遍照弥寥廓。常净常清，不耽不着。一真境上从盘礴。亦无牛像亦无人，卓然独立摅真乐。
﻿踏莎行,金,刘志渊,词,寂淡忘机，恬然养拙。些儿妙处人难别。冥冥杳杳涤神珠，昏昏默默开心月。万劫云收，一天朗彻。清明净体如冰雪。不增不减显圆成，惺惺洒洒无生灭。
﻿踏莎行 原调作灵寿杖,金,刘志渊,词,灵寿一枝，瘦同鹤胫。肌轻体赤幽人称。住行坐卧不相离，穿云过水常随定。豁散迷津，指回斜径。扶危助险通神圣。依时搅拨虎龙争，尖挑日月乾坤莹。
﻿金盏儿（北曲）,金,刘志渊,曲,放心闲。乐林泉。山檀瓦鼎龙涎暖。寒樽兴，冷茶烟。情湛湛，腹便便。陪游鹿，伴啼猿。净灵源。火生莲。清凉照见诸尘遣。明五眼，证重玄。珠莹海，月沉渊。圆明相，应无边。
﻿华清宫,金,刘仲游,七言绝句,唐家帝业艰难致，终笑明皇学始皇。不戒前车成后辙，华清宫殿胜阿房。
﻿温泉,金,刘仲游,七言绝句,赐浴华清宠幸殊，温泉水滑洗凝酥。至今西蜀逢冬月，尚画杨妃出浴图。
﻿乾陵二首 其一 ,金,刘仲游,七言绝句,冬苑花开瑞气殊，唐朝周号漫窥图。聪明终悟梁公谏，宗庙明禋不祔姑。
﻿乾陵二首 其二 ,金,刘仲游,七言绝句,处分昭陵牢固帖，宣和秘阁至今藏。外人岂计图家事，还笏空悲褚遂良。
﻿华清宫,金,刘方叔,七言绝句,废宇倾垣不复新，开元辇道尽荆榛。惟馀一派温汤水，长与行人洗路尘。
﻿闻蛬用少陵韵,金,刘从益,五言律诗,唧唧不堪闻，村居更恼人。青衫伤久客，华发念双亲。岁莫那逢雨，秋宵未向晨。石心犹可转，百感本来真。
﻿除夕用少陵韵,金,刘从益,五言律诗,窗送迢迢漏，灯开艳艳花。正愁闻过雁，久客羡栖鸦。放眼春犹好，惊心日又斜。一蓑江上雨，归思浩无涯。
﻿即事,金,刘从益,五言律诗,卧疾刘公干，躬耕郑子真。溪山留好客，天地许閒人。花醉红沾袖，松吟翠绕身。扪心无所歉，持此寿吾亲。
﻿清明即事用前韵,金,刘从益,七言律诗,一度清明了一年，温风袅袅雨班班。几家绣幰寻芳去，何处蹇驴驮醉还。宿草新坟惊世短，落花流水占春閒。晓莺啼破松窗梦，缺月东南挂屋山。
﻿五月十四夜对月有感,金,刘从益,七言律诗,世事易随云变灭，人生难保月团圞。淮阳旅舍三年梦，河朔风声五月寒。何处云山端可老，向来天地为谁宽。宦游脚底生荆棘，蜀道而今却不难。
﻿再过郾城示伯玉知几,金,刘从益,七言律诗,三年两度过溵阳，鞍马红尘道路长。花月不应知我老，溪山也解笑人忙。朔风凛凛频惊坐，夜雨萧萧偶对床。他日水南营葬地，愧无遗爱在桐乡。
﻿次韵閒閒公梦归,金,刘从益,七言律诗,眉间喜色几时黄，满贮羁愁著瘦肠。万里乡关飞不到，十年岐路走空忙。杯心蘸月松梢影，鼻观通风柏子香。最爱南山旧山色，梦中相觅不相忘。
﻿题閒閒公梦归诗后用叔通韵,金,刘从益,七言律诗,学道几人知道味，谋生底物是生涯。庄周枕上非真蝶，乐广杯中亦假蛇。身后功名半张纸，夜来鼓吹一池蛙。梦间说梦重重梦，家外忘家处处家。
﻿送仪提点西归,金,刘从益,七言律诗,自断平生不问天，拂衣归去任吾年。五侯鲭饱无多味，九老图成又一传。回首京华瞻日远，放怀乡社得天全。纶巾醉卧咸阳市，始信人间有散仙。
﻿再赓,金,刘从益,七言律诗,人定端能坐胜天，刀圭有力制颓年。道非出世头头是，丹不遗经口口传。阴魄沉迷终鬼录，阳精飞鍊即神全。三山缥缈谁能到，目下身安亦是仙。
﻿次韵李公度,金,刘从益,七言律诗,瓶有储粮鬓有丝，蹉跎岁晚坐书痴。辋川画隐王摩诘，锦里诗穷杜拾遗。应举尚陪新进士，主文半是旧相知。春闱看决鱼龙阵，未必尖锥胜钝锥。
﻿题无尽藏,金,刘从益,七言律诗,谁开天地秘密藏，今古人间用不穷。眼尾摇光千丈月，耳根传响一溪风。胜游赤壁文章在，高卧燕山气象同。二老风流渺何许，后生犹可画图中。
﻿三弟手植瓢材且有诗予亦戏作,金,刘从益,七言律诗,为爱胡卢手自栽，弱条柔蔓渐萦回。素花飘后初成实，碧荫浓时可数枚。试问老禅藤缴去，何如游子杖挑来。早知瓠落终无用，只合江湖养不才。
﻿次韵三弟赠南庵老人,金,刘从益,七言律诗,一庵盘礴胜巢仙，不入丛林恰是禅。花圃莲塘閒打景，粥盂斋钵老随缘。忘言已了八千偈，适意更挥三两弦。邂逅我来推不去，坐分一半好风烟。
﻿次韵刘少宣,金,刘从益,七言律诗,旅窗蝶梦晓惊回，默数流年秪自哀。与世迂疏甘袖手，及身强健且衔杯。桐凋翠叶看看尽，菊著黄花旋旋开。杖屦南庵访幽事，秋光满眼送诗来。
﻿酬李子迁,金,刘从益,七言律诗,曾著朱衣侍冕旒，忽乘羸马出皇州。青山有约携琴往，白发无成把镜羞。却笑张仪誇舌在，不妨巢父有诗留。柳湖莎径东南梦，又见儿童迓细侯。
﻿过洧川次侯生君泽韵,金,刘从益,七言律诗,谁能孤愤效韩非，且喜玄微对镜机。出得山来无远志，寄将书去有当归。閒居已判平生了，真赏从教举世稀。日咀道腴深有味，更须口腹事甘肥。
﻿次韵答刘少宣 其一 ,金,刘从益,七言律诗,杨刘变体号西昆，窃笑登坛子美村。大抵俗儒无正眼，唯应后世有公言。光生杜曲今千丈，�出江西本一源。此道凌迟嗟久矣，不才安敢擅专门。
﻿次韵答刘少宣 其二 ,金,刘从益,七言律诗,乐府虚传山抹云，诗名浪得柳连村。九原太白有生气，千古少陵无间言。登泰山巅小天下，到昆崙口知河源。如君少进可入室，顾我今衰不及门。
﻿宋楼道中,金,刘从益,七言绝句,十里羊肠路诘盘，过花穿柳几回还。马头忽转青林角，绿绕人家水一湾。
﻿过武丁庙,金,刘从益,七言绝句,旱则为霖水则舟，若人端合梦中求。荆王枕上阳台雨，板筑英雄老死休。
﻿戏答侯威卿觅墨,金,刘从益,七言绝句,万松火厄化缁尘，依旧徂徕雪里春。冷剂香螺夔一足，破悭分与画眉人。
﻿北园,金,刘从益,七言绝句,碧梧斜影落胡床，白葛乌巾满意凉。宴坐不知红日晚，笋舆归路麦花香。
﻿题苏李合画渊明濯足图,金,刘从益,古风,天机本自足，人事或相须。东坡画三昧，乃与龙眠俱。黄州富丘壑，馀杭渺江湖。已困口嘲弄，更堪手糊涂。其来本游戏，所到非功夫。平生斜川翁，尚友千载馀。可闻不可见，风标定何如。笑倩李居士，为予巧形模。临流想有诗，沧浪元非渔。不入声利场，政恐吾足污。二公有深意，百年留此图。不著色尘相，澹然如游天地初。主人牢缄縢，丹青有渝此不渝。
﻿过尉氏怀阮籍,金,刘从益,古风,朝来国门游，莫抵蓬池宿。有怀阮步兵，豪气无捡束。啸歌陟高台，长风振林木。老眼何曾青，四海无一物。万古留诗名，九原销醉骨。居然方丈家，惜也微瑕玉。涂穷道不穷，先生安用哭。
﻿汎舟回澜亭坐中作,金,刘从益,古风,昔年醉回澜，犹恨身属官。今年邂逅来，身与亭俱閒。洗心亭下水，照眼亭西山。溪山如故人，喜我复来还。有酒浇我胸，有花怡我颜。韝鹰乍脱臂，但觉天地宽。山阴忽回船，夜阑情未阑。
﻿乐山松,金,刘从益,古风,乐山一何崇，上有千岁松。清孤月露底，秀拔天地中。蒲柳抱常质，桃李开芳容。争如十八公，笑傲冰霜风。居然喜避世，不肯污秦封。蟠如北海螭，伏如南阳龙。纷纷过者多，匠石终不逢。明堂几时构，唤起苍髯翁。
﻿和渊明杂诗二首 其一 ,金,刘从益,古风,俗士苦纷竞，此心本无尘。功名乃外物，了不关吾身。吾身复何有，形神假相亲。天地开一室，日月挟两邻。有生即有化，如晏之必晨。但得酒中了，亦足称达人。挥戈欲却日，小力自不量。何如任天运，闭门坐齐芳。诗书列四隅，著我于中央。夏卧北窗风，隆冬曝朝阳。但有藜藿羹，亦足充饥肠。
﻿和渊明杂诗二首 其二 ,金,刘从益,古风,少为饥所驱，老为病所迫。人生能几何，东阡复南陌。急须沽酒来，一笑举大白。浩歌草木振，起舞天地窄。同欢二三子，谁主复谁客。浮沉大浪中，毕竟归真宅。岁月去何速，老炎变新凉。游子久不归，回首望大梁。风埃惨如此，何处真吾乡。野菊明落日，林枫染飞霜。劝我一杯酒，悠然秋兴长。
﻿和渊明始春怀田舍,金,刘从益,古风,家食自不恶，菽水甘清贫。学道未有得，读书亦良勤。虽勤竟何补，俛首愧古人。静言阅世故，来者日月新。况复抱沉疴，百忧无一忻。安得卫生诀，益我华池津。恍如一梦觉，不与万法邻。野人借问我，恐是刘遗民。
﻿和渊明饮酒韵,金,刘从益,古风,日入了公事，援琴洗尘喧。秋堂一灯明，清响到夜偏。弹罢枕书卧，渺然梦青山。山英向我问，君驾何时还。家僮忽唤觉，惆怅不能言。
﻿腊日次幽居韵,金,刘从益,古风,世务方扰扰，人生何营营。不如不出门，坐頣天地情。泰中有否来，阴极即阳生。掀髯一笑起，窗外风铎鸣。看云偶独立，踏雪时閒行。最爱朝日升，负暄向南荣。
﻿岁除夕次东坡守岁韵,金,刘从益,古风,人生都百年，谁问斗龟蛇。容颜镜中换，老丑不可遮。殷勤守此岁，来岁复如何。南邻祭灶喧，北里驱傩哗。须臾罢无为，但听楼鼓挝。明朝四十过，莫景真易斜。初心自慷慨，白首还蹉跎。寄语少年子，虽健不足誇。
﻿次韵别岁,金,刘从益,古风,一日复一日，其来不肯迟。一冬复一春，既去谁能追。问岁果安往，懵不知津涯。常于岁除夕，知是相别时。邻翁惯礼饯，买酒烹鲜肥。百挽不得留，一别那须悲。年年例如此，华发吾何辞。惟有学道心，自觉老不衰。
﻿次韵馈岁,金,刘从益,古风,亲朋饷无时，邻里欢有佐。况当岁之终，可以具百货。礼意各示勤，手段不妨大。我贫无往还，闭户但高卧。藜羹且充肠，珍味不登坐。犹胜许文休，衣食出马磨。自非扬子云，载酒何人过。空吟馈岁诗，自歌还自和。
﻿春柳应制得城字,金,刘微,七言绝句,翠纽圆匀绿线轻，著行排立弄新晴。更看三月春风里，散作飞花满凤城。
﻿雅集图,金,刘祖谦,七言绝句,翠雀翩翩野鹤孤，玉京人物会仙图。后来且莫轻题品，席上挥毫有大苏。
﻿崆峒山图为横溪翁赋二首 其一 ,金,刘祖谦,七言绝句,好奇仍有客相携，绝顶披云快一跻。三十六峰青似染，五年拄笏羡横溪。
﻿崆峒山图为横溪翁赋二首 其二 ,金,刘祖谦,七言绝句,独占名山每羡渠，京尘今日污吟须。西州十载经行处，惆怅云烟是画图。
﻿三阳述怀,金,刘铎,五言律诗,蚁穴吾犹梦，蜗庐此仅容。一川青霭合，半岭白云封。地僻宜藏拙，官閒足养慵。只惭无补报，潦倒不归农。
﻿即事,金,刘铎,五言律诗,地与中州迥，民馀上古淳。峡长深束渭，路险曲通秦。烟柳千家晓，风花百里春。一官如自择，閒处著閒身。
﻿渑池驿舍用苑极之郎中韵,金,刘铎,七言律诗,惯从鞍马作生涯，宿处依依认是家。炉火相看衣袖暖，盘餐未办驿厨哗。淹留岁月头如雪，汩没风尘眼更花。永夜如何得消遣，新诗吟罢自煎茶。
﻿春日,金,刘铎,七言绝句,翠微深处几人家，风飏轻烟雨压沙。寒勒野桃开较晚，向阳才有两三花。
﻿所见,金,刘铎,七言绝句,纶竿老子绿蓑衣，细雨斜风一钓矶。正是邻家社醅熟，柳条穿得锦鳞归。
﻿读李训郑注传二首 其一 ,金,刘铎,七言绝句,谁教阉宦作权臣，肃代优游到敬文。三子谋疏谁不道，泄机也合罪刘蕡。
﻿读李训郑注传二首 其二 ,金,刘铎,七言绝句,棋医入侍本防猜，偶失机权亦可哀。陈窦至今佳传在，莫从成败论人材。
﻿存句,金,刘琢,句,吴蚕丝就方成茧，楚柳绵飞又作萍。
﻿感兴,金,卫承庆,古风,十日不出门，出门春已好。并山花更多，十里红未了。朝看花尚妍，暮看花又老。蔫红堕危枝，馀香寄芳草。人生秪如此，百年疾过鸟。安得脱尘寰，游戏万物表。
﻿赠雷御史兼及松庵冯丈,金,冀禹锡,七言律诗,平生疾恶如风手，力振台纲事所难。人道千钧羞射鼠，我怜众喣解漂山。明时士论知无负，晚岁交盟岂易寒。见说嵩前茹芝老，白云倚杖待君还。
﻿闻诛高琪诏下寄聂元吉,金,冀禹锡,七言律诗,开函喜读故人书，四海穷愁一豁无。见说帝廷能殛鲧，逆知天意欲亡吴。两宫日月开明诏，万国衣冠入坦途。莫向新亭更垂泪，中兴岂止一夷吾。
﻿僧房,金,冀禹锡,七言绝句,上方楼观裌衣寒，霜后川原眼界宽。我是禅房未归客，阿师休作长官看。
﻿白沟,金,卢洵,七言绝句,白沟清浅不容舟，辽宋封疆限此沟。到了山河无定主，碧波依旧只东流。
﻿登嵩山绝顶抵宿卢岩,金,卢庸,七言绝句,飞梁挂壁虹霓落，列嶂遥连翡翠鲜。岩树溪禽尽相嫪，一春踏遍万峰巅。
﻿閒咏,金,卢元,五言律诗,天近苍龙阙，居连白马堂。松声得邻舍，山色出宫墙。巷陋轮蹄少，庭閒日月长。九衢红雾里，亦有白云乡。
﻿灵石县,金,萧贡,五言律诗,古道行人少，荒城乱石侵。天横机素直，河入土囊深。涧近云长润，山高日易沈。田翁乐丰岁，歌笑下崎嵚。
﻿假梅,金,萧贡,七言律诗,绿窗娇小似梅人，素手东风巧思新。鸾尾剪裁千颗雪，蜂脾点缀一家春。长教客枕生幽思，不逐林花委路尘。莫道去非诗破的，兔毫那解写花真。
﻿乐府崔生,金,萧贡,七言律诗,徽门昼暖柳啼鸦，兰閤窗深月照纱。腰素轻盈珠衱稳，鬓云松乱玉钗斜。春风一去空陈迹，暮雨三生只当家。自倚广平肠似石，不妨绮语赋梅花。
﻿悲长平,金,萧贡,七言律诗,秦兵伏甲武安西，赵将非材战士携。千里阵云沉晓日，万家屋瓦震秋鼙。哀缠朽骨天应泣，怨入空山鸟不栖。百战区区竟何得，阿房烟草亦凄迷。
﻿雒阳,金,萧贡,七言律诗,西来洛水绕崧高，野店荒村换市朝。董卓搜牢连数月，郭威夯市又三朝。劫灰深掘终难尽，鬼火争然忽自消。千古兴亡几春梦，只将閒话付渔樵。
﻿寄答张维中,金,萧贡,七言律诗,北辕千里赴陪都，日觉还家计愈疏。人事浮云千变化，宦途平地几崎岖。青山有约长回首，白发无情忽满梳。赖有同年老兄弟，相思时寄数行书。
﻿保德州天桥,金,萧贡,七言律诗,郁郁风云入壮怀，天潢飞下碧崔嵬。两崖偪侧无十步，万顷逡巡纳一杯。溅沫纷纷跳乱雹，怒涛殷殷转晴雷。曾闻电火鱼烧尾，会趁桃花涨水来。
﻿族兄才卿下第后赴宜禄酒官以诗寄之,金,萧贡,七言律诗,久期老距擅文埸，命压人头可得忙。两脚尘泥官业晚，十年灯火夜窗凉。霜添老叶山梨紫，雨浥寒花野菊香。南北相望无百里，几时尊酒涴离肠。
﻿梨花,金,萧贡,七言律诗,丰姿閒淡洗妆慵，眉绿轻颦秀韵重。香惹梦魂云漠漠，光摇溪馆月溶溶。陈家乐府歌琼树，妃子春愁惨玉容。安得能诗韩吏部，郭西同去醉千钟。
﻿渭南县斋秋雨,金,萧贡,七言绝句,穴床撑拄小窗前，一点青灯照不眠。檐溜淙琤风淅沥，嫩凉如水夜如年。
﻿自感,金,萧贡,七言绝句,形骸付与甄陶外，祸福难防倚伏前。孔雀若知牛有角，应须忍渴过寒泉。
﻿荒田拟白乐天,金,萧贡,七言绝句,荒田几岁阙人耕，欲种糜荞趁晚晴。急手剪除荆与棘，一科才了十科生。
﻿杨侯画晋公临江赏梅乐天与鸟窠禅师汎舟谈玄不顾而去戏为一绝以代晋公招乐天同饮云,金,萧贡,七言绝句,明妆冷蕊两清新，面缬浮光数爵频。�拭风前寒鼻液，快来同醉雪中春。
﻿真容院,金,萧贡,七言绝句,魔宫佛界等空虚，此理何曾属有无。直向台山始相见，可中还有二文殊。
﻿读火山莹禅师诗卷,金,萧贡,七言绝句,长短都归一梦中，身前身后两无穷。李憕信士今如在，定向江湖访泽公。
﻿陈宫词,金,萧贡,七言绝句,三阁花深白昼迷，酒催狎客赋宫词。管弦散落春风外，一曲金钗两鬓垂。
﻿岢岚,金,萧贡,七言绝句,岢岚地势横三汊，河朔城墉挂一箕。紫塞高连寒日短，黄榆落尽长年悲。
﻿按部道中二首 其一 ,金,萧贡,七言绝句,窟野河津水没腰，管岑官路雪封条。一年乐事能多少，强半光阴马上消。
﻿按部道中二首 其二 ,金,萧贡,七言绝句,寒城睥睨插山隅，秋半霜风塞草枯。月转谯楼天未晓，角声吹彻小单于。
﻿日观峰,金,萧贡,七言绝句,半夜东风搅邓林，三山银阙杳沉沉。洪波万里兼天涌，一点金乌出海心。
﻿后赵,金,萧贡,七言绝句,拟伦人物指高光，可笑枭雏不自量。正使成名皆竖子，英雄也未到君行。
﻿拟回文四首 其一 ,金,萧贡,七言绝句,春波绿处归鸿过，夜月明时飞鹊愁。人去附书将恨寄，莫山云断倚高楼。
﻿拟回文四首 其二 ,金,萧贡,七言绝句,楼上却来楼下待，晚窗春尽断回肠。愁人有说嫌人问，泪洒新诗埽墨香。
﻿拟回文四首 其三 ,金,萧贡,七言绝句,风幌半萦香篆细，碧窗斜影月笼纱。红灯夜对愁魂梦，老尽春庭满树花。
﻿拟回文四首 其四 ,金,萧贡,七言绝句,萋萋碧草连天远，杳杳行人几日回。凄雨晚凉空坐久，泪妆残晕湿红腮。
﻿临泉道中,金,萧贡,五言排律,半世事行役，兹游初未经。峡门迷白昼，岭脊上青冥。涧曲莓苔滑，松盘雾雨溟。登危人局蹐，涉险马竛竮。落日留行客，投鞭得驿亭。短墙明积雪，破屋漏疏星。羌笛谁三弄，羁怀强一听。葭芦知不远，河外数峰青。
﻿米元章大字卷,金,萧贡,古风,颜杨死去谁补处，米狂笔力未可涯。追摹古人得高趣，别出新意成一家。老蛟�云肉倔强，枯树渍雪冰楂牙。九原裴说如可作，应有新诗三叹嗟。
﻿汉歌,金,萧贡,古风,华阴双璧传山鬼，报道明年祖龙死。草间豪杰伺天时，攘袖抚衿争欲起。丛祠篝火妖狐语，夥涉为王张大楚。南公旧有三户谣，东井新看五星聚。中原茫茫走秦鹿，天遣沛公兴白屋。大蛇斩断素灵号，蚩尤祭罢朱旗矗。朅来扶义入关中，恩结人心帝道隆。秦法烦苛犹一洗，项王剽悍何劳攻。三杰相须立人纪，四老仍来安太子。已令陆贾说诗书，更诏孙通制仪礼。阿翁着手规摹远，独恨儿孙读城旦。王纯霸杂宁不知，不是不知知已晚。
﻿楚歌,金,萧贡,古风,沙丘车过亡明镜，人头畜鸣自贤圣。阿房殿里醉宫娃，赵高手中持国柄。群雄云扰荡山东，邯郸却堕秦围中。项王一战动天地，诸侯膝行趋下风。割裂河山建侯国，天下畏威心不服。只贪衣绣荣楚猴，岂识金刀得秦鹿。楚歌一夜四面发，泣别虞姬歌数阕。残兵牢落似晨星，独骑凌兢踏寒月。乌江渡口方唤船，五侯追奔已江边。苦道天亡非战罪，剑化壮气成飞烟。君王雄武古无比，独无仁义谁相济。向能忠计资范增，未必汉家能卜世。谷城东头土一丘，悠悠遗恨何年休。
﻿中秋对月,金,萧贡,古风,去年中秋客神京，露坐举杯邀月明。今年还对去年月，北风黄草辽西城。年年月色长清好，只有悲秋人易老。儿童不解忆长安，歌舞团圞绕翁媪。人生宦游真可怜，不知何处度明年。预愁老罢废诗酒，负此冰玉秋婵娟。我生万事随缘耳，居自无忧行亦喜。君不见杜子闺中只独看，鄜州寂寞千山里。
﻿君马白,金,萧贡,古风,我马瘦，君马肥，我马虺隤君马飞。彫鞍宝校锦障泥，向风振迅长鸣嘶。一朝计落路傍儿，铜鬲为椁薪为衣。瘦马虽瘦骨骼奇，古人相马遗毛皮，千金一顾会有期。
﻿古采莲曲,金,萧贡,古风,洋洋长江水，渺渺涨平湖。田田青茄荷，艳艳红芙蕖。酣酣斜日外，苒苒凉风馀。茜茜谁家子，袅袅二八初。两两并轻舟，笑笑相招呼。悠悠波上鸳，泼泼蒲中鱼。采采不盈手，依依欲何如。
﻿过洛阳,金,薛可,七言绝句,西来东去洛阳城，千尺浮图了送迎。十日酒旗歌板地，白头孤客可怜生。
﻿白发感怀,金,薛珏,七言律诗,少年豪举气如虹，今日萧然一病翁。晓镜祇添头上雪，春风不绿鬓边蓬。文章那作一钱直，灯火空劳半世功。拟筑糟丘便归老，醉乡何者是穷通。
﻿寄人宰县,金,薛潜,五言排律,县务无难易，人才自异同。割鸡良暂屈，制锦要专工。积弊奸赃后，遗黎喘汗中。不存忧世志，底用读书功。嫉恶看平日，知君有古风。莫教循吏传，独载鲁山翁。
﻿九日感怀,金,薛继先,七言律诗,衰年易感我今知，无讶骚人动楚悲。故国久抛兵劫后，佳辰多负菊花期。一时兰艾同凋落，两鬓雪霜仍别离。高世输他陶靖节，悠然高兴满东篱。
﻿丁氏思祖亭,金,阎长言,五言律诗,鹤野三千里，凫函五百年。人间仍旧德，龟筮得新阡。族属东州望，衣冠鼻祖传。异时谁式墓，应识子孙贤。
﻿应制中秋,金,阎长言,七言律诗,璧月当秋夜未阑，汉宫高会浃宸欢。块苏尘世三千界，珠翠瑶光十二栏。桂实飘香浮寿斝，露华零润溢仙槃。都人侧听云韶奏，共指天家是广寒。
﻿送丽酒丽橙与秀实御史,金,阎长言,七言绝句,骢马朝回画閤深，遥知春意领梅心。丽橙娇软丽樽小，聊助风流对浅斟。
﻿阎立本职贡图,金,阎长言,七言绝句,谔谔昌周此一书，形容獒贡写成图。宁知右相无深意，莫指丹青便厚诬。
﻿盘山招隐图,金,阎长言,七言绝句,画出中盘望隐归，鸣珂朝马尚迟迟。赋诗未敢轻相诮，却恐吾山也勒移。
﻿三门集津图,金,阎长言,七言绝句,津门未为天下险，勿作骇相观兹图。偃月堂中李林甫，有人能写此心无。
﻿婆速道中书事,金,阎长言,五言排律,此地先经战，人生苦未聊。泉源疏地脉，田垄上山腰。败石平危径，枯柴补短桥。晓烟明远爨，暮雪暗归樵。履滑心频悸，梯危骨欲消。解鞍空倒卧，无梦讫通宵。
﻿北齐行,金,阎长言,古风,天保大人袭世贵，未待齐成已无魏。谶里方传近水羊，梦中先兆攻城猬。六君三世都能几，二十八年翻手里。细思孝静灵运诗，天道好还非妄矣。
﻿寄元真同年,金,韩汝嘉,七言律诗,十年尘土鬓毛斑，杖屦还来踏故山。叶寄残红春尚在，云酣湿翠雨仍悭。不堪倚树追前事，更恐临溪见病颜。一日暂来千日去，何时倦鸟得真还。
﻿临终二诗 其一 ,金,韩玉,五言排律,客自朝那戍，东过古郑原。衰年会凶运，奇祸发流言。白骨将为土，青蝇且在樊。仰呼天外恨，沉思地中冤。母丧半途鬼，儿孤千里魂。此心终不灭，有路诉天阍。
﻿临终二诗 其二 ,金,韩玉,五言排律,天下无双士，军中有一韩。才名两相累，世道一何艰。旅次穷冬暮，囚孤永夜寒。身亡家亦破，巢覆卵宁完。矍铄鞍仍在，惊呼铗屡弹。丈夫忠义耳，无惜感歌还。
﻿水调歌头 张魏公生日,金,韩玉,词,间世真贤出，吉兆梦维熊。玉麟天上谪见，帏薄贯长虹。追念当年筹算，封魏封留勋业，千古事攸同。语云仁者寿，何必喻乔松。嗣天子，乘九五，驭飞龙。分麾契符阃外，凭倚定寰中。由是天才英纵，散入枢庭閒暇，谈笑抚兵戎。伫看骄虏静，金鼎篆元功。
﻿水调歌头 其一 自广中出过庐陵赠歌姬段云卿,金,韩玉,词,有美如花客，容饰尚中州。玉京杳渺天际，与别几经秋。家在金河堤畔，身寄白蘋洲末，南北两悠悠。休苦话萍梗，清泪已难收。玉壶酒，倾潋滟，听君讴。伫云却月，新弄一曲洗君忧。同是天涯沦落，何必平生相识，相见且迟留。明日征帆发，风月为君愁。
﻿水调歌头 其二 自广中出过庐陵赠歌姬段云卿,金,韩玉,词,月里一枝桂，不付等閒人。昔年霄汉，闻道争者尽输君。衣袖天香犹在，风度仙清难老，冰雪莹无尘。赋才三十倍，论寿八千春。夏庭芝，周室凤，舜郊麟。岂如今日称瑞，皇国再生申。聊借济时霖雨，来种重湖桃李，和气一番新。尚闻虚黄阁，行看秉洪钧。
﻿念奴娇,金,韩玉,词,吴东清胜，是吴山苍翠，吴江澄渌。灵秀钟人文物盛，历历皆非凡俗。而况君家，风流遗世，犹寄山阴曲。继承才业，算来真是名族。聊恁驻节重湖，惠歌仁咏，蔼丰年图录。行看登庸归去后，谁展高才相续。寿日称觞，一杯千岁，应见蟠桃熟。祝君难老，为君还更再祝。
﻿感皇恩 广东与康伯可,金,韩玉,词,远柳绿含烟，土膏才透。云海微茫露晴岫。故乡何在，梦寐草堂溪友。旧时游赏处，谁携手。尘世利名，于身何有。老去生涯殢樽酒。小桥流水，一树雪香瘦。故人今夜月，相思否。
﻿满江红 重九与张舍人,金,韩玉,词,正欲登临，何处好、登临眺望。君约我、今朝携酒，古台同上。风静秋郊浑似洗，碧空淡覆玻瓈盎。夕照外、渺渺万遥山，开青嶂。龙山事，空追想。风流会，今安往。我劝君一杯，为君高唱。今日谋欢真雅胜，休辞痛饮葡萄酿。纵黄花、明日未凋零，非佳赏。
﻿曲江秋 正宫,金,韩玉,词,明轩快目。正雨过湘溪，秋来泽国。波面鉴开，山光淀拂，竹声摇寒玉。鸥鹭戏晚日。芰荷动，香红蓛。千古兴亡意，凄凉飏舟，望迷南北。髣髴。烟笼雾簇。认何处、当年绣毂。沈香花萼事，萧然伤感，宫殿三十六。忍听向晚菱歌，依稀犹似新番曲。试与问、如今新蒲细柳，为谁摇绿。
﻿一剪梅,金,韩玉,词,镜里新妆镜外情。小眉幽恨，浅绿低横。只怨閒纵绣鞍尘，不道天涯，萦绊归程。梦里兰闺相见惊。玉香花瘦，春艳盈盈。觉来欹枕转愁人，门外潇潇，风雨三更。
﻿上西平 甲申岁西度道中作,金,韩玉,词,折腰劳，弹冠望，纵飞蓬。笑造化、相戏穷通。风帆浪桨，暮城寒角晓楼钟。暗惜霜雪鬓边来，惊对青铜。萧閒好，何时遂，门横水，径穿松。有无限、杯月襟风。区区个甚，帝尧堂下足夔龙。不如早问溪山，高养吾慵。
﻿西江月,金,韩玉,词,捍拨声传酒绿，蔷薇面衬宫黄。娇波斜入鬓云长。眉与春山一样。潇洒不禁疏瘦，低回犹似思量。桃花梨叶晚阴凉。说与三年梦想。
﻿临江仙,金,韩玉,词,月是银釭溪是镜，云霓与作衣裳。夜寒独立竹篱傍。妆成那待粉，笑罢自生香。自古佳人多薄命，枉教傲雪凌霜。从来林下异闺房。何须三弄笛，方断九回肠。
﻿番枪子,金,韩玉,词,莫把团扇双鸾隔。要看玉溪头、春风客。妙处风骨萧闲，翠罗金镂瘦宜窄。转面两眉攒、青山色。到此月想精神，花似秀质。待与不清狂、如何得。奈何难驻朝云，易成春梦恨又积。送上七香车、春草碧。
﻿清平乐 赠棋者,金,韩玉,词,梅花照雪。浑似人清绝。香叠绀螺双背结。曾侍霓旌绛节。如今却向尘寰。棋中寄个萧閒。纵便阿郎多病，也须偷画春山。
﻿减字木兰花 赠歌者,金,韩玉,词,香檀素手。缓理新词来伴酒。音调凄凉。便是无情也断肠。莫歌杨柳。记得渭城朝雨后。客路茫茫。几度东风春草长。
﻿行香子,金,韩玉,词,一剪梅花，一见销魂。况溪桥、雪里前村。香传细蕊，春透灵根。更水清泠，云黯淡，月黄昏。幽过溪兰，清胜山矾，对东风、独立无言。霜寒塞垒，风静谯门。听角声悲，笛声怨，恨难论。
﻿太常引 其一 ,金,韩玉,词,荒山连水水连天。忆曾上、桂江船。风雨过吴川。又却在、潇湘岸边。不堪追念，浪萍踪迹，虚度夜如年。风外晓钟传。尚独对、残灯未眠。
﻿太常引 其二 ,金,韩玉,词,东城归路水云间。几曾放、梦魂閒。何日整归鞍。又人对、西风凭栏。温柔情性，系怀伤感，欲诉诉应难。愁聚两眉端。又叠起、千山万山。
﻿贺新郎,金,韩玉,词,柳外莺声碎。晚晴天、东风力软，嫩寒初退。花底觅春春已去，时见乱红飞坠。又閒傍、阑干十二。阑外青山烟缥缈，远连空、愁与眉峰对。凝望处，两叠翠。鸳鸯结带灵犀佩。绮屏深、香罗帐小，宝檠灯背。谁谓彩云和梦断，青翼阻寻后会。待都把、相思情缀。便做锦书难写恨，奈菱花、都见人憔悴。那更有，枕痕泪。
﻿贺新郎 其一 咏水仙,金,韩玉,词,绰约人如玉。试新妆、娇黄半绿，汉宫匀注。倚傍小栏閒凝伫，翠带风前似舞。记洛浦、当年俦侣。罗袜尘生香冉冉，料征鸿、微步凌波女。惊梦断，楚江浒。春工若见应为主。忍教都、閒亭邃馆，冷风凄雨。待把此花都折取，和泪连香寄与。须信道、离情如许。烟水茫茫斜照里，是骚人、九辨招魂处。千古恨，与谁语。
﻿贺新郎 其二 咏水仙,金,韩玉,词,睡起帘栊静。启金铺、春帏半捲，宝香烟冷。门外落花风不定，糁糁乱红堆径。谁唤做、春愁如病。零乱云鬟慵梳掠，傍菱花、羞对孤鸾影。情易感，恨难醒。沙边柳外当时景。记分携、离筵乍阕，去帆初整。尽举棹歌和泪听，云淡水寒烟暝。空怆望、楼高天迥。犹未归来何处也，日长时、不念人孤冷。书谩写，雁谁倩。
﻿水调歌头 上辛幼安生日,金,韩玉,词,重午日过六，灵岳再生申。丰神英毅，端是天上谪仙人。夙蕴机权才略，早岁来归明圣，惊耸汉庭臣。言语妙天下，名德冠朝绅。绣衣节，移方面，政如神。九重隆眷倚注，伟业富经纶。闻道山东出相，行拜紫泥飞诏，归去秉洪钧。寿嘏自天锡，安用拟庄椿。
﻿且坐令,金,韩玉,词,閒院落。误了清明约。杏花雨过胭脂绰。�了秋千索。斗草人归，朱门悄掩，梨花寂寞。书万纸、恨凭谁托。才封了、又揉却。冤家何处贪欢乐。引得我、心儿恶。怎生全不思量著。那人人情薄。
﻿风入松,金,韩玉,词,柳阴亭院杏梢长。依约巫阳。凤箫已远秦楼在，水沉烟暖全香。临镜舞鸾窥沼，倚筝飞雁排行。醉边人去自凄凉。泪眼愁肠。断云残雨当年事，到而今、好处难忘。两袖晓风花陌，一帘夜雨兰堂。
﻿鹧鸪天 其一 ,金,韩玉,词,披拂芝兰便断金。顿成南北岂胜任。三年尊酒半生话，千里云山一寸心。休怅望，莫登临。梦魂何处不相寻。柔肠欲问愁多少，未比湘江烟水深。
﻿鹧鸪天 其二 ,金,韩玉,词,爱日烘晴旬日间。谩邀朋辈为跻攀。无穷望眼无穷恨，不尽长江不尽山。星点点，月团团。倒流河汉入杯盘。饱吟风月三千首，寄与吴姬忍泪看。
﻿生查子,金,韩玉,词,裙拖簇石榴，髻绾偏荷叶。头上短金钗，轻重还相压。轻颦月入眉，浅笑花生颊。夫婿不风流，取次看承别。
﻿卜算子,金,韩玉,词,杨柳绿成阴，初过寒食节。门掩金铺独自眠，那更逢寒夜。强起立东风，惨惨梨花谢。何事王孙不早归，寂寞秋千月。
﻿霜天晓角,金,韩玉,词,竹篱茅屋。一树扶疏玉。客里十分清绝，有人在、江南北。伫目。诗思促。翠袖倚脩竹。不是月媒风聘，谁人与、伴幽独。
﻿相州韩魏公祠堂诗,金,韩魏公祠堂,句,有客能吟丞相柏，无人敢伐召公棠。
﻿佛岩寺,金,魏道明,七言律诗,虎谷西垠北口南，横桥过尽见松庵。旧游新梦犹能记，般若真如得遍参。霜圃撷蔬充早供，石泉煮茗荐馀甘。残年便拟依僧住，过眼空花久已谙。
﻿退食,金,魏道明,七言绝句,竿头犊鼻清贫在，梦里槐安旧习空。退食归来澹无事，水边长啸看晴虹。
﻿送河南府尹张寿甫赴阙,金,魏抟霄,七言律诗,夜半恩纶出汉宫，朝家虚席待燕公。春风巳遍湖山外，元气还归鼎鼐中。侍从定谁陪白凤，低回空自惜冥鸿。洛川万顷蒲萄碧，长与清愁日夜东。
﻿贺新郎田若虚游龙门宝应用天随子体赋诗因次其韵二首 其一 ,金,魏抟霄,古风,少室右臂禹所断，开排清伊来高寒。土肉养石自古秀，山腰流泉无时乾。佛髻滴滴染湿翠，松风飕飕鸣惊湍。白傅巳矣不可见，予谁从之投归鞍。
﻿贺新郎田若虚游龙门宝应用天随子体赋诗因次其韵二首 其二 ,金,魏抟霄,古风,阙塞若厩马，奔腾多奇厖。悫尔不可沮，西来何悾悾。骏足忽勒破，英才如拘庞。有客善体物，新诗留僧窗。晏辈岂足道，微澜生盆缸。径续杞菊意，来浮玻璃江。吏部昔窜谪，犹能题临泷。况此六大寺，磓堂时鸣桩。紫翠出万瓦，天风旋珠幢。兴寄百斛鼎，无才谁其扛。会听项籍约，吾将从之降。
﻿鲁村道中,金,鲜于溥,七言律诗,小桥沙路已堪图，更著衰翁跨蹇驴。暮霭似催寒日短，秋容仍带远林疏。雕盘平野黄榆落，兔走横冈白草枯。渐喜閒身远朝市，一年强半在村墟。
﻿春日仿旧诗体,金,鲜于溥,七言律诗,年老逢春莫等閒，逢春能得几回看。插花尽要花枝满，把酒休辞酒盏乾。好向酒边留舞袖，不妨花外驻吟鞍。闻身健在须行乐，燕语莺啼春又残。
﻿早发,金,鲜于溥,七言绝句,灯前梦断家千里，马上诗成月一痕。晨粥未烹官路远，隔林烟火是渔村。
﻿望瀛台春望,金,边元勋,七言绝句,晴云如困柳如痴，丹杏开残碧草齐。一派望瀛台下水，煖风迟日浴凫鹥。
﻿七夕,金,边元勋,七言绝句,高楼人散酒樽空，漫拟新文送五穷。独倚南窗夜岑寂，一钩凉月下疏桐。
﻿暮钟,金,边元鼎,五言律诗,落日行人断，深秋暝雨残。一声烟树外，千里暮山寒。倦鸟方知止，哀猿冷不安。萧萧风叶下，时与野僧还。
﻿村舍二首 其一 ,金,边元鼎,七言律诗,何事区区守一丘，春花过了月明秋。等閒浊酒篱边兴，寂莫寒花雨里愁。不识故人今在否，每思前事隔重游。西风又是青山晚，落叶无声水自流。
﻿村舍二首 其二 ,金,边元鼎,七言律诗,墙外青山半在楼，山村尽晚雨翛翛。旃裘拥肿无馀事，尊酒飘零又一秋。学得屠龙无用处，秪如画虎反成羞。回头为向渊鱼道，鸿鹄而今不愿游。
﻿怀友,金,边元鼎,七言律诗,曾联金辔赏春风，花里风前酒面红。行乐昔年君我醉，诗觞何日我君同。一声啼鸟青春晚，几树残红野寺空。相忆情怀正萧索，半山夕日水声东。
﻿夜深,金,边元鼎,七言律诗,月落秋山万象清，湿萤微近露枝明。梦魂黯淡家千里，鼓角凄凉夜几更。弟子亡来乡校冷，舍人别后子虚成。银河渐转梧桐黑，何处江湖望客星。
﻿春花零落,金,边元鼎,七言律诗,春花零落雁秋悲，已过流年二十期。有舌能忘坐鞯辱，无金莫怪下机迟。世情冷热虽予问，人事升沈未汝知。何日上方容请剑，会乘风雨断鲸鲵。
﻿出门骑马,金,边元鼎,七言律诗,出门骑马即三千，面目尘埃动惨然。生计若为田二顷，饥颜翻愧宦三年。乾坤造物能无用，富贵由时枉自鞭。达否从今已知计，五湖烟里有渔船。
﻿帝城,金,边元鼎,七言律诗,帝城回想梦魂中，秋月春花在处同。朱雀桥南三月草，凤皇楼上四更风。锦囊别后吟笺少，玉笛閒来酒盏空。赢得当时旧标格，九分憔悴入青铜。
﻿新香,金,边元鼎,七言律诗,新香终比旧香浓，只是相逢久不容。绣被暂同巫峡梦，银鞍多负景阳钟。宝檀烟断閒金兽，玉锁声传恼睡龙。帘影渐分风又起，一塘秋水落芙容。
﻿闻箫,金,边元鼎,七言律诗,弄玉吹箫玉琯低，秋风散入满天悲。沧波夜涨龙吟细，琪树霜风凤啸迟。汉月有情如静听，萧郎无路不相知。秦楼虚负清宵意，惆怅乘鸾旧有期。
﻿和致仕李政奉韵,金,边元鼎,七言律诗,车马年年陌路尘，安知六骥过窗频。云泉是处堪为乐，轩冕从来只累人。浮世梦中无限事，红颜花上霎时春。五湖兴有扁舟笛，好在晴天月一轮。
﻿别友,金,边元鼎,七言律诗,从来鸡鹤不同群，泾渭何人与细分。镜里光阴谁念我，云中岐路已饶君。清觞且吸年时月，白雪休徵梦里云。别后相思不相见，水边黄叶暮山村。
﻿送妹夫之太原,金,边元鼎,七言律诗,山含秋气冷参差，送客西城落日低。怨别弟兄归怏怏，恋乡车马去迟迟。浮萍聚散元无定，流水东西却有期。惆怅黄榆故山路，碧天回首雁南飞。
﻿惜春,金,边元鼎,七言律诗,春来春去恼春情，花落花开又几经。夜雨多情爱沾洒，杨花无赖只飘零。每成宴赏须成醉，不恨归来却恨醒。眼见红英留不住，绿枝深处一星星。
﻿客思,金,边元鼎,七言律诗,客思逢春易感伤，不堪残泪爱家乡。离亲恍惚来千里，糊口凄凉在四方。羞向孙刘图富贵，浪从李杜学文章。官街坐对黄昏月，半屋清灯满地霜。
﻿王文伯还家诗以迎之,金,边元鼎,七言律诗,陌上东风故国春，瘦骖羸仆倦行尘。十年一梦成何事，千首新诗不负人。重对孤灯听软语，遽怜华发各清贫。西斋烟草应知旧，桃李新蹊满四邻。
﻿晚行,金,边元鼎,七言律诗,隔浦行闻晚寺钟，断坡寂历对寒松。苍烟暮合孤城暗，破月微昏远岫重。宿翼飞投空自急，断蓬无计竟何从。新年又入应添岁，归把青铜怨暮冬。
﻿山中,金,边元鼎,七言律诗,世路风波老不禁，一廛归买就槐阴。坐诗为累言难解，因酒成狂病转深。山月荒凉窥断梦，壁灯青黯伴微吟。十年积毁应销骨，岂碍孤云万里心。
﻿自叹,金,边元鼎,七言律诗,终日忘言一炷香，散花时复绕绳床。久贫自沃三彭炽，一醉齐休六贼狂。道士生涯孤似鹤，衲僧门户冷于霜。自知衰病耽杯酒，拟及温柔老是乡。
﻿新秋示友,金,边元鼎,七言律诗,一顷山田半已芜，闭门高卧著潜夫。不才分作沟中断，旧好谁瞻屋上乌。南阮强须攀北富，东丘何用叹西愚。自怜幽默相忘久，斗鸟鸣蝉枉叫呼。
﻿偶题二首 其一 ,金,边元鼎,七言律诗,当年乐事叹今衰，人世空惊日未移。风榭醉眠摧凤烛，雨窗狂饮殢蛾眉。长松茂草穷年事，野水孤村入梦时。强镊鬓丝临晚镜，瞥然尘念不胜悲。
﻿偶题二首 其二 ,金,边元鼎,七言律诗,短发临风懒不冠，洼尊尘坌寂无欢。离骚夕赋醒尤独，孤愤空书说转难。晚节惯成林壑僻，幽居深入水云寒。苍崖瘦柏无穷思，鹄立溪头尽日看。
﻿新居,金,边元鼎,七言律诗,镜里岩花落涧泉，对窗青壁便参天。几当雪月开春酒，时有松风入夜弦。远斸山田多种黍，稀经城市少言钱。平生漫忽王公贵，俯仰村邻更可怜。
﻿閒题,金,边元鼎,七言律诗,十年一梦到灰心，归鬓吴霜渐欲侵。物外少逢稀有鸟，冶中仍作不祥金。閒云阁雨终何事，枯木因风亦自吟。却叹渊明非达道，无弦犹是未忘琴。
﻿荅文伯二首 其一 ,金,边元鼎,七言律诗,老情无赖畏虚劳，已绝朱弦又一操。閒事每来知酒圣，浮生欲去愧僧高。息心钟鼎休看镜，安枕茅茨不梦刀。遥羡郭西王处士，道傍羸马咏风骚。
﻿荅文伯二首 其二 ,金,边元鼎,七言律诗,晓窗清镜卷浮埃，恨入新秋不可裁。露浥野花三径合，风传云壑七松哀。忘机鱼鸟真相识，落手功名亦傥来。万古消沈一杯酒，直须白骨点苍苔。
﻿梦断,金,边元鼎,七言绝句,绣枕红衾晚意浓，啼莺大似不相容。梦魂苦恨归来早，不尽瀛洲第一峰。
﻿花开人散二首 其一 ,金,边元鼎,七言绝句,花开人散正消魂，花语无情独闭门。看即春光留不住，一声啼鴂又黄昏。
﻿花开人散二首 其二 ,金,边元鼎,七言绝句,閒花閒草满芳洲，春水无人自在流。白日迟迟倦游子，一声啼鸟一声愁。
﻿闻笛,金,边元鼎,七言绝句,雌鸾无凤怨西风，月女愁寒泪洒空。牙板急随声不断，满天敲碎玉玲珑。
﻿阅见一十首 其一 ,金,边元鼎,七言绝句,君居淄右妾河阳，平白相逢惹断肠。蜡烛已残歌欲阕，并教离恨绕飞梁。
﻿阅见一十首 其二 ,金,边元鼎,七言绝句,萧史吹笙凤女台，月高霜冷凤笙哀。不堪好酒沈沈夜，又遣青鸾独自来。
﻿阅见一十首 其三 ,金,边元鼎,七言绝句,凤纸衔封玉镜台，绣鸾传记已相猜。倾城笑脸千金样，莫对閒人一例开。
﻿阅见一十首 其四 ,金,边元鼎,七言绝句,歌里冲冲笑里嗔，深情会处几何人。凭君为向五陵道，冶叶倡条不是春。
﻿阅见一十首 其五 ,金,边元鼎,七言绝句,笑里低眉引醉波，阆风秋月一声歌。明知画烛无情物，何是尊前泪更多。
﻿阅见一十首 其六 ,金,边元鼎,七言绝句,笑不成欢歌敛眉，景阳钟动酒阑时。此情却羡牵牛会，一岁相过可是迟。
﻿阅见一十首 其七 ,金,边元鼎,七言绝句,牛女佳期岁一过，都缘迢递隔金河。可怜马上香车畔，只隔珠帘更不多。
﻿阅见一十首 其八 ,金,边元鼎,七言绝句,轻莲素质澹萧萧，叶密溪深未可招。雨暗兰舟人去后，却容白鹭逞风标。
﻿阅见一十首 其九 ,金,边元鼎,七言绝句,双鸾夹镜凤横钗，捧额黄梅小雁排。为报阿环休调戏，双成西母总相猜。
﻿阅见一十首 其十 ,金,边元鼎,七言绝句,腻发堆云镜舞鸾，五云仙洞接清欢。归来失却吹箫伴，肠断昆山昨夜寒。
﻿八月十四日对酒,金,边元鼎,古风,梧桐叶彫辘轳井，万籁不动秋宵永。金杯泻酒滟十分，酒里华星寒炯炯。须臾蟾蜍弄清影，恍然不是人间景。金波淡荡桂树横，孤在玻璃千万顷。玻璃无限月光冷，澒洞一色无纤颖。清风飒飒四坐来，吹入义黄醉中境。醉中起歌歌月光，月光不语空自凉。月光无情本无恨，何事对我空茫茫。我醉只知今夜月，不是人间世人月。一杯美酒蘸清光，常与边生旧交结。亦不知天地宽与窄，人事乐与哀。仰看孤月一片白，玉露泥泥从空来。直须卧此待鸡唱，身外万事徒悠哉。
﻿早春,金,边元鼎,古风,春风走尘沙，鸟语满京国。东皇发潜润，土木变颜色。桃李争妩媚，白红姹容饰。唯有松柏姿，依然蔽崖黑。
﻿游永阳园诗,金,蔺世一,古风,岁久仙游观，园新五年过。基惟吴生施，买地费家货。栽惟王子勤，花木逾万个。共胜永阳名，千古无令破。又添长春亭，白云为戍逻。瞰临渺空阔，绿净不可唾。沟塍如刻镂，堆绣最堪播。瑞槐龙蛇活，怪石虎狼卧。夜风一河喧，晨钟两崖和。人生欢有几，事往悲岂那。欲压市尘嚣，且来取静坐。愿书梁上牌，勿使尘泥涴。
﻿题伊喇右丞画,金,释圆机,七言绝句,调燮之馀总是閒，閒中游戏到毫端。而今亦有丹青手，犹在磻溪把钓竿。
﻿柳叶,金,释圆机,七言绝句,一气潜回造化中，人閒无处不春风。莫令冷地开青眼，试看夭桃几日红。
﻿宿宣湾,金,党怀英,五言律诗,清颍去无极，悠悠楚甸深。人家半临水，村径曲穿林。积雨犹行潦，荒烟易夕阴。夜凉淮浦月，寂莫照边心。
﻿送高智叔归济南,金,党怀英,五言律诗,已作西溪约，还为汶上行。漂流知分际，会合见平生。旅枕劳归梦，家山入去程。空斋桃李月，寂莫照清明。
﻿奉使行高邮道中二首 其一 ,金,党怀英,五言律诗,野雪来无际，风樯岸转迷。潮吞淮泽小，云抱楚天低。蹚�船鸣浪，联翩路牵泥。林乌亦惊起，夜半傍人啼。
﻿奉使行高邮道中二首 其二 ,金,党怀英,五言律诗,细雪吹仍急，凝云冻未开。牵閒时掠水，帆饱不依桅。岸引枮蒲去，天将远树来。行舟避龙节，处处隐渔隈。
﻿孤雁集句,金,党怀英,五言律诗,万里衔芦至，寒空半有无。踪分沙岸静，声入塞垣孤。影早冲关月，飞高望海隅。不知天外侣，何处下平芜。
﻿黄菊集句,金,党怀英,五言律诗,九月欲将尽，鲜鲜金作堆。绕篱残艳密，拥鼻细香来。五色中偏贵，群花落始开。可怜陶靖节，共此一倾杯。
﻿潍密道中怀古,金,党怀英,五言律诗,十二全齐势，兴亡俯仰中。地倾潍水北，山断穆陵东。破冢馀残甓，荒蹊足转蓬。燕齐旧悬隔，不接马牛风。
﻿过棠梨沟,金,党怀英,五言律诗,地僻人烟少，山深涧谷重。坡陁下长坂，迤逦失诸峰。问俗知怀土，听歌识相舂。几家茅屋外，田亩自衡从。
﻿次文孺韵,金,党怀英,五言律诗,病眼花生纸，羁怀棘绕墙。挑灯檐溜急，到枕漏声长。响彻鸡埘曙，寒迎雁背霜。凄凉三径菊，无梦到壶觞。
﻿夏日道出天封寺,金,党怀英,七言律诗,叠涧重冈掩复开，鸟啼人寂路萦回。微凉暂逐行云过，细雨俄从远树来。世事自嗟吾老矣，山僧那识兴悠哉。婆娑十亩溪边栎，借汝清阴感不材。
﻿龙池春兴,金,党怀英,七言律诗,三十馀年惜别心，重来独兴此登临。佳人何在暮云合，游子不归春草深。曲槛凭栏花羃羃，扁舟系岸柳阴阴。避人白鸟忽惊去，双影飞翻明翠岑。
﻿雪,金,党怀英,七言律诗,宝花天雨晓纷纷，佛界妆严尽白银。待腊风云初接势，犯寒糟曲若为神。园中芳草谁能赋，江上梅花独自春。半臂骑驴得佳句，九原谁唤灞陵人。
﻿蝉,金,党怀英,七言律诗,槁壤阴潜罢转丸，飘飘便作饮风仙。幽丛何处拳枯蜕，别树还来续断弦。小院日长清梦觉，空庭人静绿阴圆。无情物化谁能料，触拨羁怀一慨然。
﻿书因叔北轩壁,金,党怀英,七言律诗,生涯自分老林泉，欲止还行信有缘。未许纶竿归醉手，且教烟水入吟鞭。云山聊欲追聱叟，风腋何妨借玉川。独卧北轩元不寐，竹间寒雨夜琅然。
﻿世华将有登州之行作是诗以送之,金,党怀英,七言律诗,少陵兄弟盖三人，坡老相知只卯君。五亩有期将共隐，一尊何易便轻分。秋鸿渺渺看孤往，夜雨潇潇忍独闻。他日书来问无恙，我应深钓竹溪云。
﻿煦山驿亭阻雨,金,党怀英,七言律诗,脱叶萧萧山木稠，连樯飘汎海蓬秋。浪回煦岛冯夷舞，云暗苍梧帝子愁。欲往未行淹仆马，乍来还去羡鸧鹙。景疏楼下无边水，暂濯尘缨可自由。
﻿吊石曼卿,金,党怀英,七言律诗,城头山色翠玲珑，尚忆清狂四饮翁。铁马冰车断遗响，桃花石室自春风。平生诗价千钧重，身后仙游一梦空。想见蓬莱水清浅，芙容城阙五云中。
﻿应制粉红双头牡丹二首 其一 ,金,党怀英,七言律诗,卿云分瑞两嫣然，镜里妆成谷雨天。晓日倚阑閒妒艳，春风拾翠两骈肩。水南水北何曾见，桃叶桃根本自仙。梦想沈香亭北槛，略修花谱记芳妍。
﻿应制粉红双头牡丹二首 其二 ,金,党怀英,七言律诗,春意应嫌芍药迟，一枝分秀伴双蕤。并肩翠袖初酣酒，对镜红妆欲斗奇。上苑风烟工献巧，中天雨露本无私。更看散作人间瑞，万里黄云麦两岐。
﻿和道彦至,金,党怀英,七言律诗,山光凝黛水浮空，地僻偏宜叔夜慵。尚喜年登更冬暖，敢论人厄与天穷。君方有志三重浪，我巳无心万里风。拟葺小园师老圃，绿畦春溜引连筒。
﻿寄贾因叔,金,党怀英,七言律诗,鹑居鷇食两迷阳，四十犹贪桂子香。石汶为君抛水月，宪陵回首见冰霜。虫鱼细碎成书癖，荆棘峥嵘失醉乡。举白北轩真一梦，竹间犹记雨浪浪。
﻿谒孔林一首,金,党怀英,七言律诗,鲁国遗踪堕渺茫，独馀林庙压城荒。梅梁分曙霞栖影，松牖回春月驻光。老桧曾沾周雨露，断碑犹是汉文章。不须更问传家远，泰岱参天汶泗长。
﻿题王广道环翠堂,金,党怀英,七言律诗,诛茅结搆略三楹，顾揖青山共落成。一径宛如通辋口，廿岑何用诧南城。清风枕簟人间世，黄卷圣贤天下名。只恐山灵留不得，暮年合起为苍生。
﻿立春,金,党怀英,七言绝句,冰结东溪冻未漪，风凌枯木怒犹威。不知春力来多少，便有青蝇负暖飞。
﻿端午日照道中,金,党怀英,七言绝句,几年客舍逢端午，今日东行复海隅。三岁已无平老艾，一杯聊作辟愁符。
﻿渔村诗话图,金,党怀英,七言绝句,江村清境皆画本，画里更传诗语工。渔父自醒还自醉，不知身在画图中。
﻿晓云次子端韵,金,党怀英,七言绝句,滦溪经雨浪生花，晓碧翻光漾晓霞。川上风烟无定态，尽供新意与诗家。
﻿日照道中,金,党怀英,七言绝句,路转清溪树蔚然，解鞍坐愒午阴圆。避人鸥鸟惊飞尽，时有游鱼弄柳绵。
﻿睡觉门外月色如昼霜风过翏然成声作一绝,金,党怀英,七言绝句,老木经霜众窍空，月明深夜响秋风。始知天籁非人籁，吹万由来果不同。
﻿题马贲画鸂图,金,党怀英,七言绝句,双眠双浴水平溪，共看秋光卧两堤。谁信潇湘有孤雁，冷沙寒苇不成栖。
﻿和元卿郊行,金,党怀英,七言绝句,马駃车驱起路尘，傍山阴翳作春温。东风欲放萌芽动，已有疲牛啮烧痕。
﻿煦山道中三首 其一 ,金,党怀英,七言绝句,二年三到水云乡，瘦马凌兢怯路长。野雪未乾春未雨，落鸢飞起暗尘黄。
﻿煦山道中三首 其二 ,金,党怀英,七言绝句,吴歌楚语海山间，织苇苫菰便自安。已作稻塍犹未种，小沟流涩水车乾。
﻿煦山道中三首 其三 ,金,党怀英,七言绝句,海路东南万壑倾，青山孤起压重城。驿亭春半馀寒雪，墙角无人草自生。
﻿白庄道中,金,党怀英,七言绝句,暖风迟日弄春晴，浑似龙眠画里行。沙路半随堤尾曲，几家桃李鹁鸪鸣。
﻿花品,金,党怀英,七言绝句,翠裙襞积破黄薇，新样丁香结玉蕤。最爱东风木芍药，淡红深紫两相宜。
﻿上皇书扇后,金,党怀英,七言绝句,便面团圞字点鸦，天风吹堕委尘沙。燕泥庭草争工拙，何似当年陌上花。
﻿穆陵道中二首 其一 ,金,党怀英,古风,沂山一何高，群峰郁孱颜。我行问遗老，云此小太山。望秩有常祀，其神号东安。草荒穆妃坟，雨剥汉武坛。神仙果何在，可想不可攀。千年等一昔，俯仰悲人寰。东望蓬莱宫，咫尺沧波间。
﻿穆陵道中二首 其二 ,金,党怀英,古风,重山复峻岭，溪路宛盘盘。流水滑无声，暗泻溪石间。岸草凄以碧，鲜葩耀红丹。高云映朝日，流景青林端。我行属朱夏，欲愒不得閒。山中有佳人，风生松桂寒。
﻿琼花木后土像,金,党怀英,古风,皇娲化万象，赋受无奇偏。胡为堕爱境，亦为尤物牵。煌煌灵祠花，玉蕊冠春妍。婉如倾国姝，独立江湖边。顾惜怨夺移，含秀梁宫烟。青黄竟自寇，始信拥肿全。珍材归好事，肌理致且坚。瑑刻方寸馀，遗像规汾壖。愿言税灵驭，要复安所怜。神游妙难诘，岂以大小悬。槐根开梦国，橘实游棋仙。静想宝龛中，坐纳东南天。况有大者存，指顾超八埏。
﻿君锡生子四月八日,金,党怀英,古风,堂前种萱忧可忘，不如生儿喜殊常。呕哑啼笑彩衣侧，满堂和气生嘉祥。燕寝香凝佳梦兆，与佛同生佛亲抱。我来初见出锦绷，肌肉照人眉宇好。世间儿子空纷纷，如君此儿真慰人。蓟山东盘出英秀，政与德门宜子孙。天马驹，海鹤子。气骨初成便超异，籋云冲霄从此始。
﻿黄弥守画吴江新霁图,金,党怀英,古风,江云卷宿雨，江风散晨烟。山光烟雨润欲滴，影堕江水空明间。修蛾新妆翠连娟，下拂尘镜窥明蠲。渔舟来何许，触破青茫然。中流水肥鱼逆上，受网应有松鲈鲜。借问张季鹰，西风几时还。渔郎理网唤不应，但见水碧江涵天。如何尘埃中，眼界有许宽。道人胸次陂万顷，为写此境清而妍。苍崖无尘树影寒，直欲坐我苔矶边。我家竹溪阴，小艇横青涟。异时赤脚踏两舷，不应尚作披图看。
﻿雪中四首 其一 ,金,党怀英,古风,诗人固多贫，深居隐茅蓬。一夕忽富贵，独卧琼瑶宫。梦破窗明虚，开门雪迷空。萧然视四壁，还与向也同。闭门撚须坐，愈觉生理穷。天公巧相幻，要我齐穷通。冲寒起沽酒，一洗芥蒂胸。
﻿雪中四首 其二 ,金,党怀英,古风,翻翻雪中鸦，飞鸣觅遗粟。雪深不可求，绕屋啄寒玉。顾我如鸱鸢，多储有馀肉。我亦生理拙，冻卧僵雪屋。日午甑无烟，饥吟搅空腹。岂不知屠沽，肥甘随取足。幸待春雪消，吾犹多杞菊。
﻿雪中四首 其三 ,金,党怀英,古风,岁晏苦风雪，旷野寒峥嵘。湿薪烧枯棘，距刺相拿撑。浓烟久伊郁，微焰方晶荧。津津膏乳涨，中有蚯蚓鸣。蓬蒿掇快炬，倏作飞灰轻。馀暖未及惬，睫泪先已盈。幸有邻家酒，时浇肌粟平。
﻿雪中四首 其四 ,金,党怀英,古风,岁晏雪盈尺，农夫倍欣然。不作祁寒怨，应知有丰年。笑我寄一室，归耕无寸田。无田吾不忧，饮啄当问天。我看多田翁，租赋常逋悬。低头负呵责，颜色惨可怜。不如拾滞穗，行歌两无牵。
﻿夜发蔡口,金,党怀英,古风,落霞堕秋水，浮光照船明。孤程发晚泊，倦楫摇天星。蔼蔼野烟合，翛翛水风生。远浦浩渺漭，微波澹彭觥。畸鸟有时起，幽虫亦宵征。怀役叹独迈，感物伤旅情。夜久月窥席，忼慨心未平。
﻿西湖晚菊,金,党怀英,古风,重湖汇城曲，佳菊被水涯。高寒逼素秋，无人自芳菲。鲜飙散幽馥，晴露堕馀滋。蹊荒绿苔合，采采叹后时。古瓶贮清泚，芳樽湔尘霏。远怀渊明贤，独往谁与期。徘徊东篱月，岁晏有馀悲。
﻿西湖芙蓉,金,党怀英,古风,林飙振危柯，野露委荒蔓。孤芳为谁妍，一笑聊自献。明妆炫朝丽，醉态羞晚困。脉脉怀春情，悄悄惊秋怨。岂无桃李媒，不嫁惜婵媛。悠哉清霜暮，共抱兰菊恨。
﻿浪溪别吴安雅,金,党怀英,古风,浪水清且白，频年照行役。褰裳涉微波，微波去无极。悠悠溪上山，送我往复还。与君临水别，幽恨寄山间。
﻿金山,金,党怀英,古风,我从渡淮涉高邮，雪风连日吹行舟。维扬地西闯夜色，星月隐见边城楼。晴光破晓射瓜步，照耀玉宇开琼洲。冯夷收威浪妥帖，容我一到金山头。金山胜槩冠吴楚，万础蟠峙江中流。平生梦寐不到处，乃以王事从私游。钟山雨花落眼底，海门鹤崖波际浮。川开林阖望不极，但见远色明轻鸥。风烟渺漭异吾土，行役有程难久留。一杯未举帆影转，已看浙树稍旗旒。
﻿赵飞燕写真,金,党怀英,古风,昭阳宫里千蛾眉，中有一人轻欲飞。娣妹夤缘特新宠，六宫铅粉无光辉。春回太液花如绣，花底轻风扶翠袖。君恩不许作飞仙，襞积宫裙留浅皱。君王贪宴温柔乡，木门不省摇仓琅。避风台成略今古，空使遗妒惊霓裳。当年倾城复倾国，谁写馀妍入丹碧。背灯拥髻一潸然，不应尚有樊通德。
﻿村斋遣事,金,党怀英,古风,人生天地真蘧庐，外物扰扰吾何须。与其羁馵齐辕驹，岂若饮□随骀驽。不知掉尾忘江湖，呴呴濡沫胡为乎。谁念挟卷矜村墟，磨丹点黝围樵苏。申鞭示箠严范模，矍如狙翁调众狙。尔雅细碎编虫鱼，辞严义密字见疏。烘斋睥睨音语粗，讽诵谁敢忘须臾。万中有一差锱铢，咿哑坐使为呻呼。咄哉倡言口嗫嚅，等为儿戏夫何殊。霜风入户寒割肤，生薪槎牙供燎炉。漫漫湿烟迷四隅，白鹤日见黔如乌。此间纵乐能何如，其谁相与歌归欤。投笼嗟我自挚拘，垂翅更待穷年徂。
﻿和张德远伐松之什,金,党怀英,古风,社栎赋散材，乃遭匠石嗤。高梧中宫徵，不能保孙枝。全伤随用否，理固不可移。堂堂十八公，端劲出天姿。蟠根借馀润，茂郁清溪湄。雨师夜失律，偶此遗神螭。烟鳞渍寒雨，雾鬣明朝曦。腾拿困愈壮，偃蹇僵不疲。未能走沆漭，聊与草木嬉。长风动头角，吟啸舒郁伊。尘埃讵能久，雷电会有时。昨宵卧溪月，老影閒横欹。天明竟不举，俯仰益怪奇。拿拳攀半崖，渴喙吞清漪。希珍价不售，复病樵柯危。材高辄尔耳，咄彼造化儿。樛枝饱霜雪，遽与蓬蒿衰。孤标挽万牛，未为廊庙知。窈窕桃李春，奈尔千岁期。枯桑岂自贾，取败以老龟。兹非爨下材，梁栋终见施。长短归自然，勿为凫鹤悲。
﻿题獐猿图,金,党怀英,古风,云山空，冈阜重，槲叶半湿新霜红。溪猿得意适其适，閒攀静桂晴光中。孤麇何从来，寂历野竹风。举头相视不相测，昂藏却立如痴童。鲲鹏负云天，斥鴳处蒿蓬。万生所乐自不同，恝然胡为之二虫。
﻿和济倅刘公伤秋,金,党怀英,古风,川流为潴钜野阔，水色天容两开豁。山随水远势奔骛，骏马西来衔辔脱。山前云木散不收，坐看木末来归舟。秋容澄明纳万象，画本寂默横双眸。谪仙曾来钓烟碛，想见夕阳寒影只。骑鲸去作汗漫游，只有荒台压澄碧。台边昨夜西风来，倦游羁宦心悠哉。岂无琼艘百柂载春色，是中可以忘形骸。官居得秋况不恶，高吟何遽悲摇落。君不见中郎诗翰忆湖山，秋色正满连云阁。
﻿题春云出谷图,金,党怀英,古风,春云乍出山有无，春云巳去春山孤。山光空濛不可写，正要云气相萦纡。山吞云吐变明晦，半与嵓谷生朝晡。轻林萧萧暗溪树，馀影漠漠开樵居。舟人舣棹并沙尾，坐看缥缈摇空虚。巧分天趣出画外，韵远不与丹青俱。今人重古不知画，但爱屋漏烟煤污。惜哉东坡不及见此本，诗中独有叠嶂烟江图。
﻿新泰县环翠亭,金,党怀英,古风,官居坐官府，不见青山青。閒来亭上看，青山绕重城。左见青山纵，右见青山横。具敖浮虚碧峥嵘，群峰连娟相缭萦。县庭无事苔藓生，独携珍琴写溪声。琴声锵锵激虚亭，罢琴举酒招山英。山英莫相嘲，我虽朝市如林坰。客有山中来，闻说令尹清。山英异时合有情，周遮不放公马行。
﻿喜雨,金,党怀英,古风,山云駃如驱，山雨沛如倾。幽人梦初醒，卧听檐溜声。雷霆怒相搏，似与阴阳争。蛟龙久何蟠，始此幽蛰惊。馀花晓犹落，竟日方破晴。明朝东皋望，照眼生意明。焦枯被沾濡，相与回春荣。忻然野桃李，新绿栖残英。渐渐麦垄翠，溜溜溪流清。蛙鸟亦解喜，飞沈互喧鸣。万物皆得时，栖迟感吾生。直应挂儒冠，便逐春农耕。
﻿题张维中华山图,金,党怀英,古风,苡珠散遗胄，我姓出冯翊。空闻华山名，未始见颜色。三峰擢觚棱，经眼但石刻。那知玉井莲，香落清渭北。巅崖划变转，势走关辅窄。岂无爱山人，不解傅粉墨。多才曲江裔，公暇日招揖。归装贮新图，尚带烟雾湿。明窗一传玩，恍若到乡国。我生随宦游，久作东南客。有田泰山下，绕屋皆泉石。怀恩恋官廪，老大归未得。况复秦川遥，便恐此生隔。崚嶒苍烟面，只许画中识。诗成持送君，想像三叹息。
﻿送崔深道东归,金,党怀英,古风,君从郁葱几时来，郁葱山色空崔嵬。白云巳自动归意，蟏蛸蛜蝛况可怀。薰风浊酒非莓苔，那知空斋响蚊雷。酒酣临风解相忆，唤取玉笛传清哀。
﻿楚清之画乐天小娃撑小艇偷采白莲回不解藏踪迹浮萍一道开诗因题其后,金,党怀英,古风,乐天归卧湖山边，閒买池塘娱莫年。小蛮巳老樊素去，心地玲珑如白莲。室中谁遣散花天，故点襌衣香破襌。鸳鸯为报窃花处，题诗要戏小婵娟。红妆秋水照明蠲，清之粉本清且妍。道人无心被花恼，对画作诗真适然。君不见元亮投名莲社里，不妨更赋閒情篇。
﻿题大理评事王元老双橘堂,金,党怀英,古风,朱橘复朱橘，传分包贡实。煌煌中堂榜奇画，照公堂前萱草碧。公今致养丰䘵食，更取蛮珍奉颜色。举觞一笑三千秋，坐看诸孙索梨栗。
﻿宿旧县四更而归道中摭所见作行路难,金,党怀英,古风,三星排空山月明，思归客子夜半行。单衣短褐风凄清，响踏黄叶栖禽惊。匆匆晓转沙岸侧，枯蓼寒芦鸣索率。山月欲随山烟黑，前途无人脚无力，行路难，堪叹息。
﻿途中,金,党怀英,古风,平明发郊墟，独步跄躞蹀。引领发前程，日出烟未灭。林迥鸟始喧，麦短牛已啮。春阳气未壮，道左尚残雪。长风拂归袂，凛欲变冬洌。指冻僵不拳，胶凝仍欲折。而我竟何事，犯此寒正切。修途去未几，行意先已薾。安得两翼生，高飞度林樾。
﻿徐茂宗蜗舍,金,党怀英,古风,万生扰扰安其安，鸴鸠不羡鹏飞抟。端知扶摇上九万，无异跳跃蓬蒿间。是身江海一漂粟，身外纷然皆外物。一廛傥可容所寓，何用渠渠作高屋。知君从道由心成，昔焉忘俗今忘形。物来弭角不知竞，触蛮血战良虚名。我梦敲门访君舍，舍小不容相对话。觉来惊见壁间蜗，俯仰人间真物化。
﻿壬辰二月六日夜梦作一绝句其词曰矫冗连天花春风动光华人眠不知眠我佩绛红霞梦中自以为奇绝觉而思之不能自晓故作是诗以纪之,金,党怀英,古风,梦中作诗真何诗，梦中自谓清且奇。觉来反覆深讽味，字偏句异诚难知。岂非梦语本真语，无乃造物为予嬉。君不见庄周古达士，栩栩尚作蝴蝶飞。我生开眼尚如此，况在合眼夫何疑。
﻿宴会成趣园诗,金,党怀英,古风,宦游履危涂，常撄机阱惧。家居对田园，信脚得平路。渊明千载士，既出乃更悟。新欢见僮稚，喜气到草树。胸中自立豁，所适皆胜遇。嗟人尔何为，空诵归来赋。达人岂必仕，出处本同素。献陵十亩园，想像富嘉趣。直求古人心，著君荣观处。
﻿青玉案 癸巳暮冬小雪家集作,金,党怀英,词,红莎绿箬春风饼。趁梅驿、来云岭。紫桂岩空琼窦冷。佳人却恨，等閒分破，缥缈双鸾影。一瓯月露心魂醒。更送清歌助清兴。痛饮休辞今夕永。与君洗尽，满襟烦暑，别作高寒境。评注（点击查看或隐藏评注）
﻿感皇恩 赋叠罗花,金,党怀英,词,碧玉撚条，蓝袍裁叶。明艳黄深软金叠。道装仙子，谪堕蕊珠仙阙。为春閒管领，花时节。汉额妆浓，楚腰舞怯。襞积裙馀旧宫褶。东君着意，留伴小庭风月。任教鶗鴂唤，群芳歇。
﻿鹧鸪天,金,党怀英,词,云步凌波小凤钩。年年星汉踏清秋。只缘巧极稀相见，底用人间乞巧楼。天外事，两悠悠。不应也作可怜愁。开帘放入窥窗月，且尽新凉睡美休。评注（点击查看或隐藏评注）
﻿感皇恩,金,党怀英,词,一叶下梧桐，新凉风露。喜鹊桥成渺云步。旧家机杼，巧织紫绡如雾。新愁还织就，无重数。天上何年，人间朝暮。回首星津又空渡。盈盈别泪，散作半空疏雨。离魂都付与，秋将去。
﻿月上海棠 用前人韵,金,党怀英,词,傲霜枝袅团珠蕾。冷香霏烟雨、晚秋意。萧散绕东篱，尚彷佛、见山清气。西风外，梦到斜川栗里。断霞鱼尾明秋水。带三两飞鸿、点烟际。疏林飒秋声，似知人、倦游无味。家何处，落日西山紫翠。评注（点击查看或隐藏评注）
﻿景骨城驿中夜雨,金,庞铸,五言律诗,画角边城莫，孤舂野水秋。一川霜树老，万叶雨声愁。自古谁青眼，劳生只白头。何时问渔父，容我一扁舟。
﻿晚秋登城楼二首 其一 ,金,庞铸,五言律诗,山势碧环合，溪光缟带明。牛羊成晚景，砧杵助秋声。酒薄人情废，官閒吏事生。天东归兴满，不为忆莼羹。
﻿晚秋登城楼二首 其二 ,金,庞铸,五言律诗,落日危楼上，诗成只自哦。清商行老矣，红叶奈秋何。堕甑前非悟，跳丸去日多。功名犹诳我，未许著渔蓑。
﻿梨花,金,庞铸,五言律诗,孤洁本无匹，谁令先众芳。花能红处白，月共冷时香。缟袂清无染，冰姿淡不妆。夜来清露底，万颗玉毫光。
﻿喜夏,金,庞铸,五言律诗,小暑不足畏，深居如退藏。青奴初荐枕，黄妳亦升堂。鸟语竹阴密，雨声荷叶香。晚窗无一事，步屧到西厢。
﻿洛阳怀古,金,庞铸,七言律诗,草树萧条故苑荒，山川惨淡客魂伤。玉光照夜新开冢，剑气沈沙古战场。金谷更谁誇富丽，铜驼无处问兴亡。一尊且对春风饮，万事从来谷与臧。
﻿冬夜直宿省中,金,庞铸,七言律诗,吏散庭空宿鸟过，冻唫聊复战诗魔。陶泓面冷真堪唾，毛颖头尖漫费呵。畏事政宜宾客少，不才偏觉簿书多。西窗灯闇尊无酒，奈此迢迢夜漏何。
﻿却暑,金,庞铸,七言律诗,九夏楼居不厌高，更须直至冷云巢。风来蘋末聊自快，暑满人间无处逃。蔗蜜浆寒冰皎皎，画帘钩冷月梢梢。閒思殿阁生凉句，谁为诚悬作解嘲。
﻿怀友,金,庞铸,七言律诗,镜里衰颜失旧红，当年豪逸梦魂中。山城对月中秋夜，陇雁寄书西北风。遣兴与谁同酒盏，相思无处附诗筒。凭高想到消魂处，落日无言水自东。
﻿山行绝句,金,庞铸,七言绝句,四面云山玉作围，一川霜树锦为衣。翩翩数骑南冈下，傅粉王孙射鹿归。
﻿夏日,金,庞铸,七言绝句,富国才疏合自羞，清时无补但优游。只知钱向纸中裹，不信能教地上流。
﻿花下,金,庞铸,七言绝句,香满西园晓雨微，万红千翠自高低。若为常作庄周梦，飞向幽芳闹处栖。
﻿未开牡丹,金,庞铸,七言绝句,国香半吐醉颜酡，炫耀春工已自多。爱惜不教催羯鼓，更浇卯酒看如何。
﻿墨竹三首 其一 ,金,庞铸,七言绝句,一溪流水玉涓涓，溪上修篁接莫烟。谁倩能诗文与可，笔端移得小江天。
﻿墨竹三首 其二 ,金,庞铸,七言绝句,瀰川急雨暗秋空，无限琅玕澹墨中。剑甲摐摐军十万，欲将貔虎战斜风。
﻿墨竹三首 其三 ,金,庞铸,七言绝句,千梢万叶玉玲珑，枯槁丛边绿转浓。待得春雷惊蛰起，此中应有葛陂龙。
﻿雪谷晓装图,金,庞铸,古风,溪流咽咽山昏昏，前山后山同一云。天公谈笑玉雪喷，散为花蕊白纷纷。诗翁瘦马之何许，忍冻吟诗太清古。老奴寒缩私自语，作奴莫比诗奴苦。木僵石老鸟不飞，山路益深诗益奇。老奴忍笑怜翁痴，不知嗜好乃尔为。杨侯胸中富丘壑，醉里笔端驱雪落。因何不把此诗翁，画向草堂深处着。
﻿田器之燕子图　器之自叙云明昌丙辰予从军塞外合虏里山野舍荒凉难以状言春末有双燕亦巢此屋土人不之识屡欲捕之予曲为全护此燕昼出夜归予必开户待之忽一日飞止坐隅都无惊畏巧语移时不去予始悟明日秋社此鸟当归殆留别语也因作一诗赠之云几年塞外历崎危谁谓乌衣亦此飞朝向芦陂知有为莫投茅舍重相依君怜我处频迎语我忆君时不掩扉明日西风悲鼓角君应先去我何归此诗以细字写之为蜡丸系之燕足上明年四月予受代归又八年泰和甲子任潞州观察判官四月十二日偶坐廨舍之含翠堂忽双燕至一飞檐户间一上砚屏予谛视之系足蜡丸故在乃知此鸟盖往年赠诗者也因请同年庞君才卿画为图求诸公赋诗,金,庞铸,古风,田君才略燕云客，少年累有安边策。悔从笔砚取功名，直要横驰沙漠北。塞垣春雪白皑皑，东风未放玄阴开。乌衣之国定何许，一双燕子能飞来。三年驿舍安西道，眼底莺花无梦到。忽见低飞入短檐，此身似向邯郸觉。君居海东我中原，相逢乃在穹庐前。天涯流落俱为客，感时念远空潸然。长安何限高高阁，昼夜风閒开翠幕。底事猜嫌不往依，甘从此地风沙恶。土人嗜肉无仁心，一生弋猎誇从禽。有巢幸稳勿浪出，汝身未必轻千金。朝来暮去益狎昵，物我相忘情意一。但怪重裘积渐添，元是西风催社日。须知音巧惟鷾鸸，忽来坐隅如告辞。我方留寓未归得，为君忍赋伤心诗。诗成自述聊为戏，系足封之亦无意。燕已归飞我未归，刁斗声中忽惊岁。旄头夜落妖氛收，嫖姚献凯归神州。玉关早喜班超入，北海不闻苏武留。君才经世宁终枉，幕府须贤来上党。别后归期两及瓜，人间秋燕日来往。沈沈官舍红芳稀，葛衣燕居澹忘机。忽闻巧语入檐户，大似相识来相依。一飞檐外窥庭树，一上屏山惊不去。解足分明得帛书，真是当年留别句。天生万物禽最微，固耶偶耶吾不知。古道益远交情醨，朝恩莫怨云迁移。当时握手悲别离，一旦富贵弃如遗。闻予燕歌应自疑，慎无示之嗔我讥。
﻿漉酒图,金,庞铸,古风,我爱陶渊明，爱酒不爱官。弹琴但寓意，把酒聊开颜。自得酒中趣，岂问头上冠。谁作漉酒图，清风起毫端。露电出形似，神情想高閒。大似挥弦时，目送飞鸿难。袖中有东篱，开卷见南山。嗟予困尘土，青鬓时一斑。折腰尚未免，敢谓善闭关。望望孤云翔，羡羡飞鸟还。归田未有日，掩卷空长叹。
﻿山谷透绢帖,金,庞铸,古风,君不见李广射虎如射兔，霹雳一声石饮羽。又不见巨灵擘山如擘云，莲华万仞留掌痕。精神入物物乃尔，笔端有神亦如此。熙丰以来推善书，日下无双黄太史。胸中八法蟠虹霓，峨眉仙人容并驰。平生败笔冢累累，妙处不减磨崖碑。吕侯好古兼好异，与字分身作游戏。清潭错落印星璧，大泽纵横散龙蜕。又如汉宫粉黛争婵娟，倚风顾影影更妍。岂无硬黄官纸与临仿，画师写照非天然。吕侯之子今诗仙，传家以此为青毡。须防神物有时合，却逐六丁飞上天。
﻿终南溪,金,庞汉,七言律诗,冷云低压万长杨，十顷秋阴锁北堂。门外兵尘涨秦楚，水边烟景似湖湘。荷翻山雨僧窗晚，竹汎溪风客枕凉。早晚初平遂真隐，绕陂閒牧石头羊。
﻿西游杂诗,金,郦权,五言律诗,茅店鸡声外，柴车犬吠间。疏星涵积水，残月堕昏山。好梦人何在，秋风我独还。梨园有名酒，聊此慰间关。
﻿七夕,金,郦权,五言律诗,缥缈针楼外，天教彩羽过。步云榆送影，拂月桂交柯。绣缕萦芳袂，瓜莲得巧梭。嫦娥如解妒，还与试斜河。
﻿八渡崖,金,郦权,七言律诗,奔湍百折似蟠虬，响入山根汇复流。咫尺苍崖溪八渡，等閒藜杖我频游。层崖障日樵声晚，寒谷呼风树影秋。安得剩栽溪上竹，一庵领尽两山幽。
﻿留仲泽,金,郦权,七言律诗,朝衫酒湿紫宸霞，暂辍旌旗拥使华。驰马弯弓真将种，载书囊笔自名家。江湖万里春回雁，燕赵千林月满花。明日升沈便霄壤，更留玉树倚蒹葭。
﻿寄唐州幕官刘无党,金,郦权,七言律诗,白发青衫宦苦卑，边荒谁识凤麟姿。河西落魄高书记，剑外清贫杜拾遗。紫玉山高传楚梦，蠙珠渊静照黄陂。禁中颇牧他年事，先遣江淮草木知。
﻿除夜,金,郦权,七言律诗,殊方节物老堪惊，病怯诸邻爆竹声。梨栗异时乡国梦，琴书此夕故人情。眼看历日悲存殁，泪溅屠苏忆弟兄。白发明朝四十七，又随春草一番生。
﻿闻砧,金,郦权,七言绝句,玉关消息到长安，处处砧声捣夜阑。想得月残哀响断，一灯清泪剪刀寒。
﻿夷门遣怀,金,郦权,七言绝句,梁园花木艳精神，尽属东风点缀人。雪压老梅香不起，问君消得几多春。
﻿慈恩寺塔,金,郦权,七言绝句,慈恩石刻半公卿，时遇闻人为指名。龙虎榜中休著眼，一篇俚赋误平生。
﻿济源庙海子内有二鼋人以将军目之投饼饵则至,金,郦权,七言绝句,我欲燃犀起蛰雷，漫誇海蘸纸钱灰。将军不是池中物，也为区区饼饵来。
﻿裴公亭,金,郦权,七言绝句,十里莲塘际碧山，入潭无数竹根泉。诗狂欲洒亭间壁，却愧文公与乐天。
﻿郊行二首 其一 ,金,郦权,七言绝句,十里脩篁翠拂天，青田漠漠水溅溅。高林忽断惊回首，不觉奇峰堕眼前。
﻿郊行二首 其二 ,金,郦权,七言绝句,溪桥纳纳马蹄轻，竹里人家犬吠声。行尽滩光溪路黑，隔林灯火夜深明。
﻿木樨,金,郦权,古风,菊小未堪摘，荒池悴芙蕖。穷秋不慰眼，幽独将焉如。殷勤蕊宫子，种桂庭之除。乘閒弄馀花，散落荒山隅。从兹云月裔，漂泊生江湖。娟娟耐冻枝，便与群芳殊。琉璃剪芳葆，蛾黄拂仙裾。唾袖花点碧，漱金粟生肤。好风一披拂，九里香萦纡。兰蕙不敢友，荃荪正僮奴。妄意此尤物，化工异吹嘘。不然九天香，安得独付渠。托物寄深缊，古今一三闾。收揽名草木，自比君子徒。惟兹不挂口，无乃圣不居。抑夫古简编，断缺秦火馀。君看齐鲁臣，史笔逸其书。惜哉不可晓，临风为嗟吁。尤怜元祐前，不及附欧苏。末路益可惜，例进宣和初。仙根岂易致，百死不一苏。昔游汴离宫，识此倾城姝。摩挲三品石，尚想狎客娱。却后十五年，微霜半粘须。一枝再经眼，相对怜羁孤。不知苦何事，玉骨乃尔癯。故人怜我老，尺书远招呼。要趁秋香浓，共此碧玉壶。遥知婵娟客，与我笑一俱。
﻿竹林寺矮松,金,郦权,古风,苍烟霭山曲，回溪抱脩筠。中藏古佛宫，荒僻无四邻。灵松插殿脚，偃蹇今几春。何年霹雳雨，抉石搜潜鳞。谪重飞举难，堕此蜿蜒身。联拳缩爪股，气屈不得伸。卧枝老无力，支撑藉樵薪。无风自悲吟，失水固不神。安知才不才，祸福了已分。南山耸千嶂，直干排风云。正以中绳墨，中道遭斧斤。岂知无用资，千岁保其真。何必求先容，养此老囷轮。我亦爱奇节，岁晏守贱贫。他时来汝伴，露顶挂葛巾。
﻿自鹤壁游善应洹山,金,郦权,古风,清晨发鹤山，瘦马陵峻岭。春风吹雪谷，朝雾湿云影。羊肠抱倾崖，绝壑如下井。硖关山却立，老眼入绝境。人家跨清溪，桑柘郁数顷。西行复几里，嵓谷栖短景。穷溪水源清，溜溜如细绠。下流泉满山，势合久方骋。滩光落镜明，岚气霏雨冷。何年凿青壁，两佛入禅定。残僧久零落，遗塔寄烟瞑。荒凉布金地，杂遝樵牧径。同游成六逸，轰饮助高兴。留连更坐卧，谈笑发嘲咏。感物复叹嗟，醉语忽径廷。青山不爱宝，岁岁出矾矿。公场沸千夫，利井供百鼎。谁开争夺源，败此丘壑胜。颇思呼有力，掷入万里迥。天神定笑我，痴绝谩生瘿。长怀古畸人，飞梦绕箕颍。
﻿宴会成趣园诗,金,郦掖,古风,渊明耻折腰，眷然歌归欤。虽云退身早，田园已荒芜。日涉三径幽，松菊滋绕庐。岂知对鱼鸟，尚愧在迷涂。梁君早闻道，浮云视簪裾。乃复爱渊明，幽怀寄村墟。朝行云霞窟，暮醉花月区。寻梅雪没履，倚竹霜粘须。妙趣人不识，高风今昔无。渊明如病人，既病方韨除。夫君千岁质，泰然一复初。安得有龙眠，画此成趣图。
﻿龙泉寺应制诗,金,重玉,七言律诗,一林黄叶万山秋，銮仗参陪结胜游。怪石烂斑蹲玉虎，老松蟠屈卧苍虬。俯临绝壑安禅室，迅落危厓泻瀑流。可笑红尘奔走者，几人于此暂心休。
﻿宴息二首 其一 ,金,密璹,五言律诗,宴息春光晚，閒眠昼景虚。冥心居大道，达理契真如。乐对忘形友，欣逢未见书。世间幽隐者，何必尽樵渔。
﻿宴息二首 其二 ,金,密璹,五言律诗,日日閒窗下，箪瓢乐不殊。花魁秾且艳，湖玉秀而臞。忆友寻诗卷，思山展画图。丹青传六逸，能著老夫无。
﻿城西,金,密璹,五言律诗,雁带边声远，牛横废垄长。人居似河朔，冈势接荥阳。禾短新村墅，沙平古战场。悠然望西北，莫色起悲凉。
﻿老境,金,密璹,五言律诗,老境唯禅况，幽居似宝坊。酒杯盛砚水，经卷贮诗囊。懒甚书弥少，閒多梦自长。不知何处雨，径作夜来凉。
﻿北郊晚步,金,密璹,五言律诗,陂水荷凋晚，茅檐燕去凉。远林明落景，平麓淡秋光。群牧归村巷，孤禽立野航。自谙閒散乐，园圃意尤长。
﻿閒咏,金,密璹,五言律诗,岁晚陶元亮，平生马少游。凋残半枯木，浩荡一虚舟。鹤望尘迷眼，鸡栖屋打头。瓶储尚萧索，焉敢计菟裘。
﻿王生以秋骚见示复以此谢之,金,密璹,七言律诗,三年京国与君游，每恨知君尚未周。始露雄文陵楚些，又登长陌佩吴钩。灯残茅店鸡催晓，霜落金风雁唤秋。后夜文星出西洛，仲宣知在水南楼。
﻿思归,金,密璹,七言律诗,四时唯觉漏声长，几度吟残蜡烬缸。惊梦故人风动竹，催春羯鼓雨敲窗。新诗淡似鹅黄酒，归思浓如鸭绿江。遥想翠云亭下水，满陂青草鹭鸶双。
﻿如庵乐事,金,密璹,七言律诗,人间最美安心睡，睡起从容盥漱终。七卷莲经爇沈水，一杯汤饼泼油葱。因循默坐规禅老，取次拈诗教小童。炕煖窗明有书册，不知何者是穷通。
﻿题晋卿王诜图绘,金,密璹,七言律诗,顾陆张吴宝绘堂，风花雪月保宁坊。锦囊玉轴三千幅，翠袖金钗十二行。数笔丹青参李范，一时迁谪为苏黄。太原珍玩名天下，旧迹犹凭古印章。
﻿得友人书,金,密璹,七言律诗,闻有书来喜欲狂，紫芝眉宇久难忘。别离惟叹我头白，诗句屡成君马黄。公干羁栖犹洛下，孔明高卧尚南阳。冷官领取閒中趣，远胜区区梦蚁忙。
﻿内族子锐归来堂,金,密璹,七言律诗,一旦能知梦里真，平生看破主中宾。归来堂上忘形友，名利场边税驾人。东郭风烟宜蕙帐，南山猿鹤识纶巾。清尊雅趣閒棋味，盏盏冲和局局新。
﻿题潘阆夜归图,金,密璹,七言律诗,不是诗人灞水壖，又非野老曲江边。风姿便认王摩诘，蕴藉还疑李谪仙。驴背倒骑莲岳下，牛腰稳跨竹林前。掀髯对月馀高兴，明日佳篇几处传。
﻿漫赋,金,密璹,七言律诗,贫知囊底一钱无，老觉人间万事虚。富贵傥来终作么，勋名便了又何如。季鹰未饱松江鲙，鲁望将成笠泽书。自是杜门无客过，不关多病故人疏。
﻿寓迹,金,密璹,七言律诗,寓迹中山记昔年，西溪卜筑欲终焉。飘零何在五株柳，离乱难归二顷田。漫叟未能忘野寺，道人犹解识林泉。吾乡巳宅无何有，一笑醯鸡尽瓮天。
﻿秋晚出郭閒游,金,密璹,七言律诗,尘中俗事海漫漫，暂出城闉借眼宽。沙麓去边群牧小，野云平处一雕盘。残荷露水秋光晚，衰柳摇风古渡寒。此幅大年横景画，鲁冈图上似曾看。
﻿闻閒閒再起为翰林,金,密璹,七言律诗,莲烛光中久废吟，一朝超擢睿恩深。四朝耆旧大宗伯，三纪声名老翰林。人道蛟龙得云雨，我知麋鹿强冠襟。宝岩空谷西窗梦，不信秋来不上心。
﻿秋郊雨中,金,密璹,七言绝句,羸骖破盖雨淋浪，一抹烟林覆野塘。不著沙禽閒点缀，只横秋浦更凄凉。
﻿梁台,金,密璹,七言绝句,汴水悠悠蔡水来，秋风古道野花开。行人惊起田间雉，飞上梁王鼓吹台。
﻿自题写真,金,密璹,七言绝句,枯木寒灰久亦神，因缘来现胙公身。只缘酷爱东坡老，人道前身赵德麟。
﻿黄华画古柏,金,密璹,七言绝句,黄华老人画古柏，铁简将军挽大弨。意足不求颜色似，荔支风味配江瑶。
﻿书龙德宫八景亭,金,密璹,七言绝句,刻桷朱楹堕绀纱，裙腰草色趁阶斜。谁知剥落亭中石，曾听宣和玉树花。
﻿池莲,金,密璹,七言绝句,轻轻姿质淡娟娟，点缀圆池亦可怜。数点忽飞荷叶雨，莫香分得小江天。
﻿梁园,金,密璹,七言绝句,一十八里汴堤柳，三十六桥梁苑花。纵使风光都似旧，北人见了也思家。
﻿释迦出山息轩画,金,密璹,七言绝句,庞眉袖手出岩阿，及至拈花事巳讹。千古雪山山下路，杖藜无处避藤萝。
﻿过胥相墓,金,密璹,七言绝句,亭亭华表映朱门，始见征西宰相尊。下马读碑人不识，夷山高处望中原。
﻿秋日小雨,金,密璹,七言绝句,白鹭裴佪花鸭游，城南城北几汀洲。绿荷风底飞来雨，做弄今年甲子秋。
﻿东郊瘦马,金,密璹,七言绝句,此岁无秋�亩空，病骖难遣齧枯丛。仓储自益驽骀肉，独尔空嘶苜蓿风。
﻿枕上听雨,金,密璹,七言绝句,卧听羯鼓打凉州，元是芭蕉细雨秋。庭际玉簪开几许，小窗特地莫香幽。
﻿溪景,金,密璹,七言绝句,飞飞鸥鸟自徜徉，也解新秋受用凉。日莫碧溪微雨过，满风都是藕花香。
﻿题纸衣道者图,金,密璹,七言绝句,紫袍披上金横带，藜杖拖来纸掩襟。富贵山林争几许，万缘唯要总无心。
﻿春半喜晴,金,密璹,七言绝句,阴寒二月雪含云，两日开晴淑景新。借问海棠红几许，杏花杨柳不曾春。
﻿马伏波,金,密璹,七言绝句,可叹迂疏一老翁，岂堪床下拜梁松。明珠薏苡犹难辨，万里争教论杜龙。
﻿留侯,金,密璹,七言绝句,辟谷轻身慕赤松，不知谁举傅春宫。君方避溺犹居水，忍使馀波及四翁。
﻿对镜二首 其一 ,金,密璹,七言绝句,镜中色相类吾深，吾面终难镜里寻。明月印空空受月，是他空月本无心。
﻿对镜二首 其二 ,金,密璹,七言绝句,明明非浅亦非深，何事痴人泥影寻。照见大千真法体，不关形相不关心。
﻿夏晚登楼,金,密璹,七言绝句,登楼晚暑复相攻，快意清风忽此逢。云似碧山天似水，霁波平浸两三峰。
﻿华亭,金,密璹,七言绝句,世尊遗法本忘言，教外别传意已圆。只履携将葱岭去，不妨来上月明船。
﻿绝句,金,密璹,七言绝句,孟津休道浊于泾，若遇承平也敢清。河朔几时桑柘底，只谈王道不谈兵。
﻿自适,金,密璹,古风,晴昼摇凉光，长空澹虚碧。燕鸿亦何为，老翅南又北。衰柳堕残叶，庭户觉岑寂。幽人诵佛书，清香萦几席。西方病维摩，东皋醉王绩。俱到忘言地，佳处略相敌。小斋蜗角许，夜卧膝仍屈。能以道眼观，宽大犹四极。有书贮实腹，无事梗虚臆。谢绝声利徒，尚友古遗直。
﻿送王生西游,金,密璹,古风,紫陉仙人今渊云，骑风御气七尺身。丈夫耻与哙等伍，故作野鹤昂鸡群。往年书剑游梁日，咳唾中间满珠璧。温子徒劳手八叉，苏老犹迷日五色。慨然拂袖游嵩阳，西南陌上书传香。仲宣堂堂舍我去，举杯却愁愁更长。去程相近黄花节，三十六峰如玉列。龙门枫叶堕红绡，洛浦芦花舞晴雪。勋名细事犹秋毫，政可痛饮读离骚。天津月照紫绮裘，缑岭风吹青玉箫。我无羽翼随君起，浩歌相送秋光里。凭高西望青茫茫，落日无情下寒水。
﻿渔父词二首 其一 ,金,密璹,词,杨柳风前白板扉，荷花雨里绿蓑衣。红稻美，锦鳞肥，渔笛閒拈月下吹。
﻿渔父词二首 其二 ,金,密璹,词,钓得鱼来卧看书，船头稳置酒葫芦。烟际柳，雨中蒲，乞与人间作画图。
﻿朝中措,金,密璹,词,襄阳古道灞陵桥。诗兴与秋高。千古风流人物，一时多少雄豪。霜清玉塞，云飞陇首，风落江皋。梦到凤凰台上，山围故国周遭。评注（点击查看或隐藏评注）
﻿春草碧,金,密璹,词,几番风雨西城陌。不见海棠红、梨花白。底事胜赏匆匆，政自天付酒肠窄。更笑老东君、人间客。赖有玉管新翻，罗襟醉墨。望中倚阑人、如曾识。旧梦回首何堪，故苑春光又陈迹。落尽后庭花、春草碧。评注（点击查看或隐藏评注）
﻿青玉案,金,密璹,词,冻云封却驼冈路。有谁访、溪梅去。梦里疏香风暗度。觉来惟见，一窗凉月，瘦影无寻处。明朝画笔江天暮。定向渔蓑得奇句。试问帘前深几许。儿童笑道，黄昏时候，犹是廉纤雨。
﻿秦楼月,金,密璹,词,寒仍暑。春来秋去无今古。无今古。梁台风月，汴堤烟雨。水涵天影秋如许。夕阳低处征帆举。征帆举。一行惊雁，数声柔橹。
﻿沁园春,金,密璹,词,壮岁耽书，黄卷青灯，留连寸阴。到中年赢得，清贫更甚，苍颜明镜，白发轻簪。衲被蒙头，草鞋著脚，风雨萧萧秋意深。凄凉否，瓶中匮粟，指下忘琴。一篇梁父高吟。看谷变、陵迁古又今。便离骚经了，灵光赋就，行歌白雪，愈少知音。试问先生，如何即是，布袖长垂不上襟。掀髯笑，一杯有味，万事无心。
﻿西江月,金,密璹,词,一百八般佛事，二十四考中书。山林朝市等区区。著甚来由自苦。过寺谈些般若，逢花倒个葫芦。少时伶俐老来愚。万事安于所遇。
﻿临江仙,金,密璹,词,倦客更遭尘事冗，故寻閒地婆娑。一尊芳酒一声歌。卢郎心未老，潘令鬓先皤。醉向繁台台上问，满川细柳新荷。薰风楼阁夕阳多。倚阑凝思久，渔笛起烟波。
﻿三阳草庵泉,金,然逸期,七言绝句,一阳初动震天关，须信还真地有缘。昨夜乖龙轰霹雳，迸潮海眼出寒泉。
﻿谕节度使伊喇金紫,金,然逸期,七言绝句,忆昔垂纶逾四载，至今犹自不吞钩。可怜笑杀滩头鹭，辜负寒江一叶舟。
﻿颂,金,然逸期,偈颂,四大元无主，包罗物外身。壶中天地好，归跨紫麒麟。
﻿采茨曲,金,无名氏,五言律诗,新都春色满，华盖定全燕。时运千龄协，星辰五纬连。六龙承晓日，丹凤倚中天。王气盘山海，皇居亿万年。
﻿贞元三年十一月祫享回銮采茨曲,金,无名氏,五言律诗,庆成回大驾，仙仗紫云深。龙衮辉千骑，嵩呼间八音。太平兴缛礼，万国得欢心。孝格迎遐福，穰穰永降临。
﻿大定三年十月祫享回銮采茨导引曲皆用应钟宫,金,无名氏,五言律诗,太宫崇烈考，大礼庆初成。綵仗回云步，天阶严跸声。舜宫合至孝，周颂咏维清。介福应穰简，欢交万国情。
﻿弥川感兴,金,无名氏,七言绝句,漠漠寒云笼晓日，萋萋衰草欲霜天。漂萍客梦三千里，游宦羁愁二十年。
﻿题崖略,金,无名氏,七言绝句,萦纡一径接虚空，壮观山河百二雄。坐笑瞿塘沈铁锁，何须函谷用泥封。
﻿进第三爵登歌嘉禾之曲,金,无名氏,古风,景命赫斯归吾皇，仁风洋洋被远荒。琛贽旅庭趋明光，气和薰蒸为嘉祥。殊本合穗真异常，庾如坻京岁且穰。猗欤鸿休超前王，播为声诗传无疆。
﻿第三爵嘉禾之曲,金,无名氏,古风,众瑞毕至昭升平，爰生嘉禾乃合穗。膴膴大田无南东，稼茂如云成丰岁。既刈既穫百室盈，击壤歌沸野老声。陶唐之民兹其比，帝力何有若自遂。
﻿采茨曲,金,无名氏,古风,双阙层云表，澄景开清晓。六龙天上来，驰道平如扫。虞巡五载合，夏谚一游同。都人欣豫意，写入颂声中。
﻿导引 天德二年三月祫享回銮导引曲,金,无名氏,词,礼成庙享，御卫拱飞龙。诸道起祥风。太平天子多受福，孝德与天通。凤箫龙管韶音奏，声在五云中。粲然文物昭治世，万亿䙫无穷。
﻿导引 贞元元年三月驾幸中都导引曲并姑洗宫,金,无名氏,词,銮舆顺动，嘉气满神京。辇路宿尘清。钩陈万旅随天仗，缥缈转霓旌。都人望幸倾尧日，鳌抃溢欢声。临观八极辰居正，寰宇庆升平。
﻿导引 正隆六年六月驾幸南京导引曲并林钟宫,金,无名氏,词,神宫壮丽，宫殿压蓬莱。向晓九门开。圣明天子初巡幸，遥驾六龙来。五云影里排仙仗，清跸绝尘埃。都人齐唱升平曲，更进万年杯。
﻿导引,金,无名氏,词,礼行清庙，华黍荐年丰。圣孝与天通。六龙回驭千官卫，玉振佩环风。黄麾金辂严天仗，霏雾郁葱葱。工歌迭奏升平曲，福禄自来崇。
﻿导引 大定二十七年三月皇太孙受册谢庙导引曲,金,无名氏,词,璿源浚发，衍庆自灵长。圣运日隆昌。震闱显册遵彝典，基绪焕重光。练时庙见严昭报。礼乐粲成章。精诚潜格神明助，福禄永无疆。
﻿玉楼春 闺情,金,无名氏,词,韶阳欲暮莺声碎。望远凭阑伤妾意。杂花满地绣成茵，人坐绣茵深处醉。妾非飞鸟无双翅。空想郎边芳草媚。愿为柳絮倩东风，吹向郎身撩乱坠。
﻿皇帝入中壝宫县黄钟宫昌宁之曲,金,无名氏,四言诗,衮服穆穆，临于中壝。瞻言圜坛，皇皇后帝。禋祀肇称，馨香维德。爰暨百神，于昭受职。
﻿降神宫县乾宁之曲,金,无名氏,四言诗,我金之兴，皇天锡羡。惟神之休，爰兹郊见。有玉其礼，有牲其荐。将受厥明，来宁来燕。
﻿皇帝盥洗宫县黄钟宫昌宁之曲,金,无名氏,四言诗,因天事天，惇宗将礼。爰饬攸司，奉时罍洗。挹彼注兹，乃升坛陛。先事而虔，神劳岂弟。
﻿皇帝升坛登歌大吕宫昌宁之曲,金,无名氏,四言诗,相在国南，崇崇其址。烝哉皇王，维时莅止。至諴通神，克禋克祀。于万斯年，昊天其子。
﻿昊天上帝奠玉币登歌大吕宫洪宁之曲,金,无名氏,四言诗,穆穆君王，有严有翼。佩环锵然，圜坛是陟。嘉德升闻，馨非黍稷。高明降监，百神受职。
﻿皇地祇神宁之曲,金,无名氏,四言诗,肃敬明祇，躬行奠贽。其贽维何，黄琮制币。从祀群灵，咸秩厥位。维皇能飨，久集熙事。
﻿配位太祖皇帝永宁之曲,金,无名氏,四言诗,肇举明禋，皇天后土。皇祖武元，爰作神主。功昭耆定，歌以大吕。绥我思成，有秩斯祜。
﻿司徒迎俎宫县黄钟宫丰宁之曲,金,无名氏,四言诗,穆穆皇皇，天子躬祀。群臣相之，罔不敬止。俎豆毕陈，物其嘉矣。馨香始升，明神燕喜。
﻿昊天上帝酌献登歌大吕宫嘉宁之曲,金,无名氏,四言诗,郊禋展敬，昭事上灵。泰尊在席，有配斯馨。酌言献之，灵其醉止。福禄来宜，以答明祀。
﻿皇地祇泰宁之曲,金,无名氏,四言诗,衮服穆穆，临被泰折。于昭神宫，埋币瘗血。爰称匏爵，斟言荐洁。方舆常安，扶我帝业。
﻿配位太祖皇帝燕宁之曲,金,无名氏,四言诗,烝哉高后，肇迪丕基。功与天合，配天以推。荐时清旨，孔肃其仪。来宁来燕，福禄绥之。
﻿文舞退武舞进宫县黄钟宫咸宁之曲,金,无名氏,四言诗,奉祀郊丘，云门变舞。进秉朱干，停挥翟羽。于昭睿文，复省圣武。无疆维烈，天子受祜。
﻿亚终献宫县黄钟宫咸宁之曲,金,无名氏,四言诗,扫地南郊，天神以俟。于皇君在，克禋克祀。交于神明，玄酒陶器。诚心靖纯，非贵食味。
﻿皇帝饮福登歌大吕宫福宁之曲,金,无名氏,四言诗,所以承天，无过乎质。天其祐之，惟精惟一。泰尊爰挹，馨香荐德。惠我无疆，子孙千亿。
﻿彻豆登歌大吕宫丰宁之曲,金,无名氏,四言诗,大礼爰陈，为豆孔硕。肃肃其容，于显百辟。皇灵降监，馨闻在德。明禋斯成，孚休罔极。
﻿送神宫县圜钟宫乾宁之曲,金,无名氏,四言诗,赫赫上帝，临监禋祀。居然来歆，昭答祖配。圜坛四成，神安其位。升歌赞送，天人悦喜。
﻿初献奠玉币太蔟宫亿宁之曲,金,无名氏,四言诗,礼行方泽，文物备举。惟皇地祇，昭格来下。奠瘗玉帛，纯诚内著。神保是享，陟降斯祜。
﻿亚终献升坛太蔟宫咸宁之曲,金,无名氏,四言诗,卓彼嘉坛，奠玉方泽。百辟祗肃，八音纯绎。祀事孔明，柔祇感格。
﻿禘祫亲飨皇帝入门宫县无射宫昌宁之曲,金,无名氏,四言诗,惟时升平，礼仪肇兴。鸣銮至止，穆穆造庭。百辟卿士，恪谨迎承。恭隶祖考，神宇攸宁。
﻿皇帝升殿登歌夹钟宫昌宁之曲,金,无名氏,四言诗,笙镛既陈，罍樽在户。升降有容，惟规惟矩。恭敬明神，上仪交举。永言保之，承天之祜。
﻿皇帝盥洗宫县无射宫昌宁之曲,金,无名氏,四言诗,惟水之功，洁净精微。洗爵奠斝，于德有辉。皇皇穆穆，宗庙之威。宜其感格，福祉交归。
﻿皇帝降阶宫县无射宫昌宁之曲,金,无名氏,四言诗,于皇神宫，象天清明。有来肃肃，相维公卿。礼仪卒度，君子攸宁。孔时孔惠，绥我思成。
﻿迎神宫县来宁之曲,金,无名氏,四言诗,八音克谐，百礼具举。明德维清，至诚永慕。神之格思，云軿风驭。来止来临，千祀燕处。
﻿司徒引俎宫县无射宫丰宁之曲,金,无名氏,四言诗,维牲维牺，斋明致祠。我将我享，吉蠲奉之。博硕肥腯，神嗜为宜。千秋歆此，永绥黔黎。
﻿始祖酌献宫县无射宫大元之曲,金,无名氏,四言诗,惟酒既清，惟殽既馨。苾芬孝祀，在庙之庭。羞于皇祖，来燕来宁。象功昭德，先祖是听。
﻿德皇帝大熙之曲,金,无名氏,四言诗,万方欣戴，鸿业创基。瑶源垂裕，绵瓞重熙。式崇毖祀，爰考成规。笾豆有楚，益臻皇仪。
﻿安皇帝大安之曲,金,无名氏,四言诗,爰图造邦，载德其昌。皇仪允穆，诞集嘉祥。明诚昭格，积厚流光。祇严清庙，钟石琅琅。
﻿献祖大昭之曲,金,无名氏,四言诗,惟圣兴邦，经始之初。鸠民化俗，还定攸居。迪德纯俭，至规远图。时哉显祀，精诚有孚。
﻿昭祖大成之曲,金,无名氏,四言诗,天启璇源，贻庆定基。率义为勇，施德为威。耀武拓境，功烈巍巍。永昌皇祚，均福黔黎。
﻿景祖大昌之曲,金,无名氏,四言诗,丕显鸿烈，基绪隆昌。圣期诞集，邦宇斯张。尊严庙祏，昭格休祥。煌煌缛典，亿载弥光。
﻿世祖大武之曲,金,无名氏,四言诗,桓桓武功，天监其明。惟威震叠，惟德绥宁。神策无遗，鸿图以兴。曾孙孝祀，遹昭厥成。
﻿肃宗大明之曲,金,无名氏,四言诗,于皇神人，武烈文谟。左右世祖，怀柔扫除。威震遐迩，化渐虫鱼。垂光绵永，成帝之孚。
﻿穆宗大章之曲,金,无名氏,四言诗,烝哉文祖，钦圣弘渊。慈爱忠信，典册昭然。歆此明祀，繁祉绵绵。时纯熙矣，流庆万年。
﻿康宗大康之曲,金,无名氏,四言诗,惟明惟听，熠熠神功。仪刑世业，昭格上穹。持盈孝孙，荐芳斯丰。锡我祉福，皇化益隆。
﻿太祖大定之曲,金,无名氏,四言诗,功超殷周，德配唐虞。天人协应，平统寰区。开祥垂裕，肇基永图。明明天子，敬承典谟。
﻿太宗大惠之曲,金,无名氏,四言诗,巍巍德鸿，无为端扆。祚承神功，究驯俗美。清宫缉熙，孝毖时祀。钦奠著诚，牺尊嘉旨。
﻿熙宗大同之曲,金,无名氏,四言诗,昭显令德，神基丕承。对越在天，享用跻升。于穆清庙，来燕来宁。神具醉止，惟钦克诚。
﻿睿宗大和之曲,金,无名氏,四言诗,皇祖开基，周武殷汤。猗欤圣考，嗣德弥光。启祐洪绪，长发其祥。严恭庙享，万世烝尝。
﻿世宗大钧之曲,金,无名氏,四言诗,神之来思，甫登于堂。祼圭有瓒，秬鬯芬芳。巍巍先功，启祐无疆。万年肆祀，孝心不忘。
﻿显宗大宁之曲,金,无名氏,四言诗,于皇神功，有严惟清。吉蠲孝祀，惟神之宁。对越在天，绥我思诚。敷祐亿年，邦家之庆。
﻿章宗大隆之曲,金,无名氏,四言诗,两纪践祚，万方宁康。文经天地，武服遐荒。礼备制定，德隆业昌。居歆典祀，万载无疆。
﻿宣宗大庆之曲,金,无名氏,四言诗,猗欤圣皇，三代之英。功光先后，德被群生。牲粢惟馨，鼓钟其铿。神兮来思，歆于克诚。
﻿文舞退武舞进宫县无射宫肃宁之曲,金,无名氏,四言诗,明明先皇，神武维扬。开基垂统，万世无疆。干戚象功，威仪有光。神保是飨，昭哉降康。
﻿亚终献无射宫肃宁之曲,金,无名氏,四言诗,涓辰之休，昭祀惟恭。威仪陟降，惟礼是从。笾豆静嘉，于论鼓钟。惟皇受祉，监斯德容。
﻿皇帝饮福登歌夹钟宫福宁之曲,金,无名氏,四言诗,牺牲充洁，粢盛馨香。来格来享，精神用彰。饮此纯禧，简简穰穰。文明天子，万寿无疆。
﻿彻豆登歌夹钟宫丰宁之曲,金,无名氏,四言诗,孝祀肃睦，明德以荐。乐奏九成，礼终三献。百辟卿士，进彻以时。小大稽首，神保聿归。
﻿送神宫县黄钟宫来宁之曲,金,无名氏,四言诗,洁兹牛羊，清兹酒醴。三献攸终，神既燕喜。神之去兮，载锡繁祉。万寿无疆，永保禋祀。
﻿皇帝入门宫县无射宫昌宁之曲,金,无名氏,四言诗,郊将升禋，庙当告虔。锡銮戾止，孝实奉先。祀事斯举，有序无愆。祗见祖考，神意欢然。
﻿皇帝升殿登歌夹钟宫昌宁之曲,金,无名氏,四言诗,皇皇天子，升自阼阶。奠见祖祢，肃然有怀。百礼已洽，八音克谐。既昌且宁，万福沓来。
﻿迎神宫县来宁之曲,金,无名氏,四言诗,以实应天，报本反始。洁粢丰盛，礼先肆祀。风马云车，神之吊矣。来止来宜，而燕翼子。
﻿皇帝盥洗宫县无射宫昌宁之曲,金,无名氏,四言诗,有水于罍，有巾于篚。帨手拭爵，圭衮有炜。玄酒太羹，德馨维菲。万年昌宁，皇皇负扆。
﻿皇帝升阶宫县无射宫昌宁之曲,金,无名氏,四言诗,巍巍京师，有严神宫。圣主戾止，多士云从。来享来献，肃肃其容。将昭大报，庸示推崇。
﻿司徒捧俎宫县无射宫丰宁之曲,金,无名氏,四言诗,陈其牺牲，惟纯与精。苾芬孝祀，于昭克诚。不疾瘯蠡，或剥或亨。洋洋在上，以交神明。
﻿始祖酌献宫县大元之曲,金,无名氏,四言诗,猗欤初基，肇我王迹。其命维新，贻谋丕赫。绵绵瓜瓞，国步日辟。堂构之成，焜煌今昔。
﻿献祖大昭之曲,金,无名氏,四言诗,以圣继兴，成王之孚。民从其化，咸奠攸居。清庙观德，猗欤伟欤。金石备乐，以奉神娱。
﻿昭祖大成之曲,金,无名氏,四言诗,东夷不庭，皇祖震怒。神武削平，贻厥圣绪。犹室有基，垣墉乃树。亿万斯年，天保孔固。
﻿景祖大昌之曲,金,无名氏,四言诗,于皇艺祖，其智如神。修法施令，百度维新。疆宇日广，海隅咸宾。功高德厚，耀耀震震。
﻿世祖大武之曲,金,无名氏,四言诗,于皇先王，昭假于天。长驾远驭，麾斥无前。王业犹生，孙谋有传。圆坛展礼，敢先告虔。
﻿肃宗大明之曲,金,无名氏,四言诗,猗欤前人，简惠昭融。相我世祖，成兹伐功。敷祐来叶，帝图其隆。将修熙事，先款神宫。
﻿穆宗大章之曲,金,无名氏,四言诗,仁慈忠信，惟祖之休。功光岐下，迹掩商丘。言瞻清庙，怀想前修。神其来格，歆兹庶羞。
﻿康宗大康之曲,金,无名氏,四言诗,猗欤前王，惠我无疆。仪刑典法，日靖四方。永言孝思，于乎不忘。昭告大祀，祗率旧章。
﻿太祖大定之曲,金,无名氏,四言诗,天生聪明，俾乂蒸人。惟此二国，为我驱民。挞彼威武，万邦咸宾。明昭大报，推而配神。
﻿太宗大惠之曲,金,无名氏,四言诗,维清缉熙，于昭明德。我其收之，骏奔万国。南郊肇修，大典增饬。清庙吉蠲，纯禧申锡。
﻿睿宗大和之曲,金,无名氏,四言诗,维时祖功，肇开神基。昭哉圣考，其德增辉。上动天监，民命攸归。贻谋翼子，无疆之辞。
﻿文舞退武舞进宫县肃宁之曲,金,无名氏,四言诗,先皇开基，比迹殷汤。功加天下，武德弥光。容舞象成，干戈戚扬。于昭报本，怀哉不忘。
﻿亚终献宫县肃宁之曲,金,无名氏,四言诗,于皇宗祊，朝献维时。芬芬酒醴，棣棣威仪。诚则有馀，神之格思。神孙千亿，神其相之。
﻿皇帝饮福登歌夹钟宫福宁之曲,金,无名氏,四言诗,皇皇穆穆，丕承丕基。躬亲于禋，载肃载祗。对越在天，神歆其诚。于以饮酒，如川之增。
﻿彻豆豋歌夹钟宫丰宁之曲,金,无名氏,四言诗,物维其时，既丰且旨。苾苾德馨，或将或肆。神之居歆，洽于百礼。于万斯年，穰穰介祉。
﻿送神宫县黄钟宫来宁之曲,金,无名氏,四言诗,济济多仪，皇皇雅奏。献终反爵，荐馀彻豆。神监昭回，有秩斯祐。无疆之福，申锡厥后。
﻿初献盥洗夷则宫肃宁之曲,金,无名氏,四言诗,神无常享，时歆精诚。惟诚惟洁，感通神明。先事盥洁，注兹清泠。巾篚既奠，尊彝荐馨。
﻿初献升降殿仲吕宫嘉宁之曲,金,无名氏,四言诗,有来肃肃，登降以敬。粲粲袨服，锵锵佩声。金石节奏，既协且平。其仪不忒，乃终有庆。
﻿司徒奉俎奏夷则宫丰宁之曲,金,无名氏,四言诗,馨我黍稷，洁我牲牷。降升有节，荐是吉蠲。工祝致告，威仪肃然。神之吊矣，元吉其旋。
﻿酌献奏夷则宫仪坤之曲,金,无名氏,四言诗,伣天之妹，坤德利贞。圜丘有事，先荐以诚。我酒既旨，我殽既盈。神其居飨，福禄来成。
﻿彻豆奏仲吕宫丰宁之曲,金,无名氏,四言诗,明昭祀事，旧典无违。乐既云阕，神其聿归。礼之克成，神保斯飨。于万斯年，迓续丕贶。
﻿初献盥洗宫县无射宫肃宁之曲,金,无名氏,四言诗,祀事之大，齐栗为先。洁精以献，沃盥于前。既灌以升，乃荐豆笾。神其感格，歆于吉蠲。
﻿升自西阶登歌奏夹钟宫嘉宁之曲,金,无名氏,四言诗,国有太宫，合食以礼。跻阶肃肃，降陛济济。锵然纯音，节乃容止。神之格思，永绥福履。
﻿初献盥洗无射宫肃宁之曲,金,无名氏,四言诗,酌彼行潦，维挹其清。洁齐以祀，祀事昭明。显允辟公，沃盥乃升。神之至止，歆于克诚。
﻿初献升殿夹钟宫嘉宁之曲,金,无名氏,四言诗,济济在庭，祗荐有序。雍容令仪，旋规折矩。爰徂于基，鸣佩接武。敬恭神明，来宁来处。
﻿初献盥洗无射宫肃宁之曲,金,无名氏,四言诗,时祀有章，礼备乐举。爰洁其盥，亦丰其俎。俯仰升降，中规中矩。神其来格，百福是与。
﻿初献升殿夹钟宫嘉宁之曲,金,无名氏,四言诗,假哉神宫，神宫有侐。惟时吉蠲，登升翼翼。歌钟锵煌，笙磬翕绎。于昭肃恭，灵釐来格。
﻿司徒奉俎无射宫丰宁之曲,金,无名氏,四言诗,宫庭枚枚，钟磬喤喤。既仪圭鬯，既奠膋芗。齐庄奉馈，笾豆大房。灵之右飨，流庆无疆。
﻿酌献无射宫仪坤之曲,金,无名氏,四言诗,于皇坤德，作合乾仪。涂山懿范，京室芳徽。容声如在，典祀惟时。神其克享，荐祉来宜。
﻿亚终献无射宫仪坤之曲,金,无名氏,四言诗,嘉羞实俎，高张在庭。申献合礼，坤德仪刑。神其是听，用鬯清明。清明既鬯，来享来宁。
﻿彻豆夹钟宫丰宁之曲,金,无名氏,四言诗,礼成于终，神心禗禗。膋萧发馨，乐阕献已。徒驭孔多，灵舆载轙。青玄悠悠，归且亿矣。
﻿初献升殿夹钟宫承安之曲,金,无名氏,四言诗,有腯斯牲，有馨斯齐。美哉洋洋，升降以礼。礼容既庄，乐亦谐止。神之格思，式歆明祀。
﻿酌献无射宫和宁之曲,金,无名氏,四言诗,于惟光灵，孝德昭宣。高丽有奕，来宁来燕。于荐惟祫，既时既蠲。从我烈祖，载享亿年。
﻿亚终献和宁之曲,金,无名氏,四言诗,金石和奏，豆笾惟丰。祠官奉事，齐敬精衷。笙吟伊浦，鹤驻缑峰。是保是飨，灵德无穷。
﻿彻豆夹钟宫和安之曲,金,无名氏,四言诗,寝成奕奕，今兹其时。明禋肇祀，将礼之仪。侯安以怿，羞嘉且时。乐阕献已，神其飨思。
﻿大定三年十月追上睿宗册宝应钟宫显宁之曲,金,无名氏,四言诗,天开休运，积仁而昌。命兹昭考，敢忘显扬。上仪肇举，涓日之良。来格来享，惠我无疆。
﻿大定十九年升祔熙宗册宝乐曲,金,无名氏,四言诗,恢大帝业，敉宁多方。懿德茂烈，金书发扬。肇举上仪，涓择吉日。鸿名赫赫，与天无极。
﻿上册宝宫县静宁之曲,金,无名氏,四言诗,日卜其吉，承祀孔肃。广号追崇，孝心克笃。于乎悠哉，来思睟穆。宝册既陈，委于宗祝。
﻿皇帝降殿宫县鸿宁之曲,金,无名氏,四言诗,继世隆昌，临朝静默。追谥鸿名，发辉潜德。玉质金章，煌煌简册。涓辰展仪，永传无极。
﻿大定七年七月上册宝皇帝将升御座宫县乐太蔟宫泰宁之曲,金,无名氏,四言诗,德隆帝位，承天而兴。侯邦来庭，民居安宁。归美以报，传之无极。鸿名徽称，寿时万亿。
﻿册宝入门奏天保报上之曲,金,无名氏,四言诗,四方既平，功归圣明。定功巍巍，丕享鸿名。股肱良哉，揄扬元首。储精优游，南山等寿。
﻿奉册宝官复位归美扬功之曲,金,无名氏,四言诗,圣德高明，万邦咸休。锱铢陶虞，糠秕商周。维时群臣，对扬稽首。天子明明，令闻不朽。
﻿册宝初行奏和宁之曲,金,无名氏,四言诗,四方攸同，昭哉成功。时和年丰，诸福来崇。英声昭腾，和气充塞。于乎皇王，维寿时亿。
﻿皇太子升殿贺奏同心戴圣之曲,金,无名氏,四言诗,穆清皇风，遐方来同。于昭于天，物和岁丰。丕受鸿名，对扬伟绩。纯釐穰穰，敷锡罔极。
﻿举酒万寿无疆之曲,金,无名氏,四言诗,四海太平，吾皇之功。群臣对扬，诞受鸿名。霞觞琼腴，君王乐岂。皇天垂休，万寿无极。
﻿进第一爵登歌奏王道明昌之曲,金,无名氏,四言诗,对天鸿休，于以铺张。巍巍煌煌，超冠百王。皇图皇纲，时维明昌。祉福无疆，于民敷扬。
﻿行群官酒宫县和宁之曲,金,无名氏,四言诗,圣德高明，如天强明。多方治平，功大有成。流于声音，形于蹈舞。颁觞群臣，以昭礼遇。
﻿进第二爵登歌奏天子万年之曲,金,无名氏,四言诗,惟明后，驭寰瀛。跻升平，飞英声。功三皇，德五帝。游岩廊，亿万岁。
﻿行群官酒宫县和宁之曲,金,无名氏,四言诗,地平天成，时和岁丰。迓衡弗迷，率惟敉功。受天之祜，四方来贺。于万斯年，不遐有佐。
﻿大定十一年十一月行册礼皇帝升座宫县泰宁之曲,金,无名氏,四言诗,皇皇穆穆，衮服玉趾。如日之升，如山仰止。九宾在列，媚兹天子。愿言无疆，介以繁祉。
﻿册宝入门天保报上之曲,金,无名氏,四言诗,穆穆元圣，天迪子保。相维臣工，以奏丕号。扬于路朝，玉牒神宝。于万斯年，吾君寿考。
﻿奉册宝官复位归美扬功之曲,金,无名氏,四言诗,玉册玉宝，尊圣天子。丕扬鸿名，昭受帝祉。闳休对天，其隆孰比。臣下同心，翼戴归美。
﻿皇太子升殿贺奏同心戴圣之曲,金,无名氏,四言诗,大矣我后，徽册膺受。欢趋彤庭，拜手稽首。休明御辰，无疆万寿。灵贶沓来，天地长久。
﻿举酒奏万寿无疆之曲,金,无名氏,四言诗,圣德懋昭，民归天祐。煌煌金书，典册光受。备乐在庭，八音谐奏。群公捧觞，天子万寿。
﻿进第一爵登歌王道昌明之曲,金,无名氏,四言诗,明明我皇，道光化溥。百度维新，礼修乐举。藻饰太平，烂然可睹。超跻三王，辉映千古。
﻿设群官食奏和宁之曲,金,无名氏,四言诗,穆穆我君，威折群丑。辉光日新，仁洽九有。容典葳蕤，超前绝后。端拱深严，宝册膺受。
﻿第二爵登歌奏天子万年之曲,金,无名氏,四言诗,典礼修，惟明后。扬鸿名，灿琼玖。罗华绅，为万寿。歌南山，坚且久。
﻿行群官酒奏和宁之曲,金,无名氏,四言诗,道隆政平，天开有德。万国和宁，来王来极。昭受鸿名，俯徇列辟。锡饮行觞，欢心各得。
﻿大定十八年十二月上受命宝奏泰宁之曲,金,无名氏,四言诗,上帝有赫，怀此明德。畀之神宝，庸镇万国。临轩是膺，登降维则。群臣拜手，年卜万亿。
﻿宝入门奏天保报上之曲,金,无名氏,四言诗,受命大宝，昭答眷祐。珍符明贶，人为天授。文物具举，韶濩迭奏。群臣上之，天子万寿。
﻿群臣合班奏归美扬功之曲,金,无名氏,四言诗,德冒生民，明明元后。端冕临轩，神宝是受。群工来贺，咸拜稽首。无疆无期，享祚长久。
﻿皇太子升殿宫县称觞介寿之曲,金,无名氏,四言诗,上仪昭举，膺时瑞玉。群辟在列，跄跄肃肃。衮衣桓圭，归美稽首。升降惟时，天子万寿。
﻿举酒万寿无疆之曲,金,无名氏,四言诗,上帝眷命，纯休滋至。诞膺洪宝，光临大器。称觞对扬，嵩岳万岁。其宁惟永，无疆卜世。
﻿天德二年十月册立中宫奏乾宁之曲,金,无名氏,四言诗,人道大伦，王道所基。明圣稽古，阴教欲施。临轩发册，备举彝仪。麟趾关雎，宜播声诗。
﻿册宝入门奏昌宁之曲,金,无名氏,四言诗,羽卫充庭，淑旂徽章。礼仪具举，涓辰以良。相我内训，来仪椒房。亿万斯年，邦家之光。
﻿将受册宝以册宝入门宫县奏肃宁之曲,金,无名氏,四言诗,涂山兴夏，关睢美周。坤仪之尊，母临九州。瑶册袆衣，光配凝旒。地久天长，福禄是遒。
﻿后出阁奏顺宁之曲,金,无名氏,四言诗,天立厥配，任姒比隆。母仪四海，化行六宫。日月并明，乾坤合德。于万斯年，作俪宸极。
﻿受册奏坤宁之曲,金,无名氏,四言诗,风化之始，由于壸闱。礼文斯备，爰正坤仪。维顺以慈，俪圣同德。则百斯男，垂统无极。
﻿天德四年二月册皇太子奏乾宁之曲,金,无名氏,四言诗,大君有为，先图本固。涓辰之吉，礼成储副。文物备陈，声乐皆具。人心载宁，克昌福祚。
﻿册使入门昌宁之曲,金,无名氏,四言诗,在天成象，焕乎前星。惟圣时宪，典礼以行。一人有庆，万邦以贞。社稷之福，寖昌寖明。
﻿皇太子入门奏元宁之曲,金,无名氏,四言诗,皇矣上帝，纯佐明圣。笃生元良，日跻德性。册命主器，万邦以正。龙楼问寝，亿年之庆。
﻿大定八年正月册皇太子皇帝将升御座宫县洪宁之曲,金,无名氏,四言诗,会朝清明，临轩备礼。天威皇皇，臣工济济。于昭元良，膺兹典册。对扬闳休，卜年万亿。
﻿皇太子入门奏肃宁之曲,金,无名氏,四言诗,光昭前星，惟天垂象。稽古而行，主器以长。曲礼告成，迩遐属望。国本既隆，繁釐永享。
﻿群臣合班奏嘉宁之曲,金,无名氏,四言诗,于皇临轩，礼崇上嗣。维眷之祺，傃方正位。言观其仪，翔翔济济。美归吾君，太平万岁。
﻿皇太子复受册位奏和宁之曲,金,无名氏,四言诗,祖功艰难，经营缔构。基牢根深，枝繁叶茂。于昭贻谋，骈休集祐。元良斯贞，吾皇万寿。
﻿大定二十七年三月册皇太孙皇帝将升御座宫县泰宁之曲,金,无名氏,四言诗,上天丛休，申锡祚胤。孙谋有贻，临轩体正。煌煌上仪，欣欣众听。隆我邦本，无疆惟庆。
﻿皇太孙入门奏庆宁之曲,金,无名氏,四言诗,宝源流光，流光惟远。孙谋有贻，庆序昭衍。于乐众望，于皇备典。动容周旋，承兹嘉羡。
﻿群臣合班奏顺宁之曲,金,无名氏,四言诗,冕旒当宁，徽章备举。綵仗充庭，金石列簴。济济多士，翼翼就序。海润山晖，倾听乐府。
﻿皇太孙复受册位奏保宁之曲,金,无名氏,四言诗,礼之攸闻，丕建世嫡。众论协从，天心不易。名崇震宫，辞著瑞册。社稷宗庙，无疆夷怿。
﻿观音阁,金,玫璨章,七言绝句,壮心期不负今游，大士相招到上头。仙境岂容人久坐，非因崄巘不能留。
﻿题平阴僧寺,金,三兴居士,七言绝句,三吴家近水晶宫，行坐红香绿影中。今日异乡僧寺里，一盆荷叶战西风。
﻿木中请,金,浙川木中诗,七言绝句,栽松种柏兴唐日，解板沈舟破宋时。可惜香严千载树，等閒零落岁寒枝。
﻿寄郭庵主,金,离峰老人,七言律诗,浮生忽忽叶辞柯，百岁光阴已半过。尘外青山空怅望，鬓边白发转添多。岁云暮矣能无感，君不归兮可奈何。我与沙鸥盟已定，此回休更负烟波。
﻿寄刘祁京师,金,珠赫邃,七言律诗,西湖风景昔同游，醉上兰舟泛碧流。杨柳风生潮水阔，芙蓉烟尽野塘幽。花边落日明金勒，云里清歌绕画楼。今夜相思满城月，梁台楚水两悠悠。
﻿睢阳道中,金,珠赫邃,七言律诗,又渡溵江二月时，淮阳东下思依依。丘园寂寞生春草，城阙荒凉对落晖。去国十年初避乱，投荒万里正思归。临岐却羡春来雁，乱逐东风向北飞。
﻿书怀,金,珠赫邃,七言律诗,关东客子去迟迟，飘泊炎荒两鬓丝。三楚楼台淹此日，五陵裘马想当时。春风草长淮阳路，落日云埋汉帝祠。回首故乡何处是，北山天际绿参差。
﻿七夕感兴,金,木庵,七言绝句,轻河如练月如舟，花满人间乞巧楼。野老家风依旧拙，蒲团又度一年秋。
